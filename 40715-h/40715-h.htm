<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for Linux/x86 (vers 25 March 2009), see www.w3.org" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of A három galamb by Lehel
Kádár</title>

<style type="text/css">
/*<![CDATA[*/

body {
 margin-left: 10%;
 margin-right: 10%;
}

h1,h2,h3,h4,h5,h6 {
 text-align: center;
 clear: both;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

.pagenum { /* uncomment the next line for invisible page numbers */
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
} /* page numbers */

.tdr {text-align: right;}

.blockquot {
 margin-left: 10%;
 margin-right: 10%;
 text-align: justify;
 text-indent: 0;
 max-width: 25em;
 font-size: 0.9em;
}

.bbox {
 border: solid 2px;
 padding: 1em;
 display: inline-block;
}

.center {
 text-align: center;
 text-indent: 0;
}

.right {
 text-align: right;
}

.smcap {
 font-variant: small-caps;
}

em.gesperrt {
 font-style: normal;
 font-weight: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

/* Images */

.figcenter {
 margin: auto;
 text-align: center;
}

/* Poetry */
.poem {
 margin-left:5%;
 width: 90%;
 text-align: left;
 font-size: 0.9em;
}

.poem br {
 display: none;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

/* Transcriber’s notes */
.transnote {
 background-color: #E6E6FA;
 color: black;
 padding: 0.5em;
 margin-bottom: 5em;
 font-family: sans-serif, serif;
 font-size: 0.9em;
}

.transnote p {
 text-align: justify;
 text-indent: 1.5em;
}
/*]]>*/
</style>
</head>
<body>

<table border="0" style="background-color: #E6E6FA;margin: 0 auto;"
cellpadding="10">
<tr>
<td valign="top">Megjegyzés:</td>
<td>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a></td>
</tr>
</table>
<hr class="chap" />
<h1>A három galamb</h1>
<p class="center"><span class="caption-large">Regény</span></p>
<p>&nbsp;</p>
<p class="center"><span class="caption">Irta</span></p>
<p class="center"><span class="caption-150">Kádár Lehel</span></p>
<p>&nbsp;</p>
<p>&nbsp;</p>
<p class="center"><span class="caption">Budapest, 1918 Singer és
Wolfner kiadása</span></p>
<hr class="chap" />
<p>&nbsp;</p>
<p>&nbsp;</p>
<p class="center"><span class="caption"><i>Minden jogot
fenntartunk, a fordításét is.</i></span></p>
<p class="center"><span class="caption"><i>Copyright by Singer
&amp; Wolfner, Budapest, 1918.</i></span></p>
<p>&nbsp;</p>
<p>&nbsp;</p>
<p class="center"><span class="caption-small">Budapesti Hirlap
nyomdája</span></p>
<hr class="chap" />
<p><span class="pagenum"><a name="Page_3" id=
"Page_3">-3-</a></span></p>
<p class="right"><span class="caption-150"><i>Nucika
emlékének</i></span></p>
<h2>I.</h2>
<p>A Medve-utcán egy reggel nehéz stráfkocsi dübörgött keresztül és
megrázta az ablaküvegeket, melyek mögött fehér csipkefüggöny őrizte
az asszonyokat és lányokat. A Medve-utcában ugyanis alacsonyak az
ablakok és aranyszín haja van az asszonyoknak. Az ilyen hajra
sóváran száll a férfinézés, mint a virágra a galagonyalepke. Az
ilyen hajat el kell rejteni olyankor, ha kibontva ömlik végig a
vállon, mely világít, mint a fehér alabástrom. Csak csendeséletű
asszonyoknak van ilyen fehér testük, asszonyoknak, akik keveset
vetkőznek és csak vasárnap délelőtt öltöznek suhogó selyembe,
amikor misére szólnak a szakállas barátok harangjai. A szakállas
barátok csak háromszor látnak életükben vizivárosi asszonyt
közelről. Először akkor, amikor keresztelnek, másodszor, amikor
összeadják valami ropogóscsontú kézművessel, harmadszor pedig,
amikor fáradt-csendesen lefekszenek pihenni egy nehéz
tölgyfakoporsóba, melyet mérték után gyalul össze a
Gyorskocsi-utcai asztalos…</p>
<p>Amikor az a nehéz stráfkocsi felcsörömpölte a Medve-utcát,
hajnal volt és meglebbentek a függönyök, s kiváncsi pillantások
szálltak bele a májusi reggelbe, mely mosolygós vala, mint a
jókedvű királykisasszony, ki szépet álmodott. A pillantások
haragosak voltak, mert május elsején bokrétás legények <span class=
"pagenum"><a name="Page_4" id="Page_4">-4-</a></span> szokták
fölkelteni az álmodókat. Bokrétás legények, kiknek fekete süvegje
orgonavirággal van kitollazva és ménkü nagy trombitát recsegtetnek
a Fekete Medve sarkán. A nóta kényelmesen cammog bele a
sikátorutcákba, a taktusa illedelmes, mint a misére suhogó
polgárasszony. A bombardon vartyog, a szárnykürt rikácsol és a
klarinét nyafog, mint a válogatós gyerek. És mégis szép a dal, mely
kiszáll a trombitatölcséren, mert ott fogant valahol csendes német
városokban, ahol szigorúan ki vagyon mérve az emberi élet, mint a
Zöldhordónál a korsó sör és csak vasárnap délután érnek rá a
kézművesek arra, hogy olyasmit cselekedjenek, mit hétköznap röviden
butaságnak hívnak az iskolamesterek. E vasárnap délutánok hangulata
szorong benne a dalokban, melyeket hétköznap csak a leányoknak van
merszük dudolni titokban…</p>
<p>Hogy nem a trombitások keltették fel a Medve-utcát, haragos
tűzzel szikráztak az asszony- és leányszemek. Akkor meg éppen,
amikor meglátták a kocsit. A szekéren ugyanis mindenféle lim-lom
dagadozott, melyekről azt se tudták a jó pugrisok, hogy mire való.
Nem látták a becsületes százfiókú sublátot, melyben kényelmesen
elszunnyad a fehérnemű, nem az almáriumot, melynek torkából
levendulaillat felhőzik elő. A kényelmes ágyak tornyos feje sem
hivalkodott a kocsi tetején s az asszonyok szemében az a kérdés
égett csodálkozva: vajjon hol és mit álmodnak ezek az emberek? Mert
arról meg valának győződve, hogy álmodni és meghalni csak
tornyosfejű ágyakban lehet.</p>
<p>Ezek helyett a polgári élet-kellékek helyett mindenféle furcsa
holmi hivalkodott a szekéren. Nagy, nehéz dunnák, süppedéses párnák
kevélykedtek a kocsis háta mögött, az ágynemű mellett batyuk, a
batyukat <span class="pagenum"><a name="Page_5" id=
"Page_5">-5-</a></span> mindenféle cifra láda támogatta, melyekre
tulipánok voltak pingálva. A ládák tetején edények csörömpöltek,
melyek mázasok voltak, a rajzuk pedig éppen olyan cifra, mint a
ládáké. A butorféle mögött gyalupad gubbasztott, a gyalupadon
szerszám csörgött, meg valami furcsa hangszer, amilyent sohasem
láttak az itt való emberek. Olyan volt, mint a cimbalom, de kisebb
és ezüst hurok csillogtak rajta, mint a frissen köszörült kés.</p>
<p>A csörömpölés fölkeltette a polgárokat és a százesztendős Frau
Krisztin, ki bölcs volt, mint a vén papagályok, megcsóválta öreg
fejét:</p>
<p>– Na, so á’ Gsindl!</p>
<p>A kocsi mellett ugyanis egy hányaveti járású férfiú lépkedett,
mintha parketten ceppedlizett volna. A bajusza veres, a feje
kopaszodó. Jóvágású ember volt és feltünt a pugrisoknak, hogy
egyetlen-egyszer sem botlott meg az ökölnagy kőből rakott
flaszteren. Úgy öltözött, mint az iparosok vasárnap, pepita nadrág
és Ferenc József-kabát kevélykedett rajta. Nem volt fiatal, de a
szeme mégis ide-oda elevenkedett a meglebbenő függönyök felé és
holtbiztosan meglátta a jóképű személyeket. Ilyenkor aztán
kevélykedve meglebbentette fekete puha kalapját:</p>
<p>– Kisztihand, naccsám!</p>
<p>Félszemével hátrafelé vágott, ahol egy szélesre gömbölyödött
asszony ballagott elfulladva és meg-megbotlott a nehéz kövekben.
Jóképű, barna iparosasszony volt, java magyarfajta, a karja mint
két gömbölyűre esztergályozott cölöp csapkodta a levegőt. Szeme
dióbarna volt, a haja fekete és nagytollú kalap berzenkedett a
fején. Amikor a férfi ide-oda köszönt a kikandikáló
fehérszemélyeknek, az asszony <span class="pagenum"><a name=
"Page_6" id="Page_6">-6-</a></span> felhördült, mint a haragos
mopszlikutya. A férfi azonban hátra szólt:</p>
<p>– Ugyan ne bomolj, Mári! Az iparosember előbb társadalmat
űz!</p>
<p>Az asszony valami cifrát kanyarított a társadalomra, meg az
üzelkedésre, aztán meg-megigazgatta a stráfkocsiról lefityegő
holmit és fújt, kelletlenkedett, ellenségesen forgatta jobbra-balra
a meglebbenő függönyök felé szemét, aztán hálásan sóhajtott, amikor
a stráfkocsi megállt egy szürke emeletes ház előtt. A ház ódon
volt, mint az egész városfertály, a kaput nehéz kőbálványok
tartották, a kapu fölött valami öreg címer viaskodott a rámázolt
mészréteggel, a kapubolt alatt mángorló sárgállott és fehértarka
macskák kergetődztek.</p>
<p>A szemben való ház ablakai kinyiltak és Muttermayer néni riadtan
nézett ki az ablakon. Ő is azt mondta, amit Frau Krisztin:</p>
<p>– Na, so a’ Gsindl!</p>
<p>Nem volt érkezése újabb megjegyzésre, mert a Fekete Medve sarkán
keményszavú nóta reccsent. Nem trombita fújta, hanem emberi torok.
Feketeruhás sváblegények, iparosforma sihederek tátogatták
szájukat. Egy rezesarcú, nagyöklű dirigálta a kórust, mely
valósággal bedugaszolta szavával a sikátorokat. És szólt az
ének:</p>
<div class="poem">
<div class="stanza"><span class="i0">A putafoki talárok mink
fatyunk,<br /></span> <span class="i0">Szép leánokért
élünk-halunk…<br /></span> <span class="i0">Einz,
zwei…<br /></span> <span class="i0">Ellenpen:<br /></span>
<span class="i0">Télután, mosoka-<br /></span> <span class="i0">Tás
után,<br /></span> <span class="i0">Peáll a szort itő<br /></span>
<span class="i0">És mindig havaszik…<br /></span> <span class=
"i0">Drei, vier…<br /></span></div>
</div>
<p><span class="pagenum"><a name="Page_7" id=
"Page_7">-7-</a></span></p>
<p>A humorkás korál mosolyt csalt az asszonyi ábrázatokra és a
lányok huncutkodva kacagtak ki az ablakon. A burgerek is
felébredtek és magasra húzván nadrágjukat, pálinkát nyújtogattak
kifelé a dalárdának, mely nagy kortyokban nyelé a tüzes italt.
Házról-házra, ablakról-ablakra mentek a svábok és még az
emeletekről is madzagon lógattak feléjük a valódi törkölyből a
derék polgárok, kik különben szűkmarkúak voltak, csak ünnepi
alkalmakkor nyilott meg a tenyerük és szívük…</p>
<p>A dalárda minden harmadik-negyedik háznál lelkesedve zendített
rá a dalra és nyelte a kiáramló pálinkafolyamot. Mind nehezebb lett
a torkuk, mind bokrétásabb a süvegjük, mert a pálinkával együtt
virág is hullott az ablakokból. Ami nem is volt csoda, mert tavasz
volt és a kőházak mély udvarában virágpillangó ült az
orgonabokron…</p>
<p>A Medve-utca kéjes gyönyörrel hallgatta a dalárokat, szívta és
itta az éneket és élet szállt a kövek közé, a tavaszi reggel gyönge
élete. Kerekre szélesedtek az orcák és jókedvre hangolódtak a
szívek. Mert jó hírt hoztak a vincellérek a hegyről és Frau
Krisztin, a százéves asszony jó termést jósolt ezidénre. A dalos
svábok megálltak annál a háznál, amely előtt a stráfkocsi
vesztegelt, s amely előtt két nagymarku tróger pörölt az imént
érkezett asszonysággal, aki a földszinti ablakok egyikéből szidta
fölmenő ágra leledző rokonságukat. A dalosok rázendítettek a dalra,
a szünetek között a regenschori rányújtotta lapát nyelvét az
asszonyra, kit elhagyott a türelme. A következő pillanatban egy
vödör víz csapódott a sváblegények képébe és lőn szörnyű
felfordulás, milyet még nem láttanak a medve-utcai kövek. A dalárda
ugyanis <span class="pagenum"><a name="Page_8" id=
"Page_8">-8-</a></span> haragra lobbanván a sérelem miatt, beverte
az ablakot. Bántotta önérzetét, hogy a polgárság szemeláttára
történt és hogy az asszonyok nagyot kacagtak rajtuk.</p>
<p>Az ablaküveg csörömpölve hullott a gyalogjárókőre, de a
következő pillanatban kijött az asszonyság ura. Ingujjban volt és
erős karján dagadtak az izmok. Megfogta a karvezetőt, megrázta és
odavágta a dalárok közé, kik mint a kuglifigurák jobbra-balra
dőltek. A dalárda szétrebbent, mint a kővel meghajított verébsereg
és az emberek szörnyűködének:</p>
<p>– Ein rabiater Kerl!</p>
<p>A föllépés imponált a két trógernek, ki nekilátott a
cihelődésnek és befelé hurcolta a holmit. A mester a világért sem
nyúlt volna semmihez, csak nézte, hogy izzad a két szaktárs és
hallgatta, hogy kerepel a felesége nyelve, ki szapora szóval
korholta az imént való ágálás miatt. Amikor megunta, felszólt
félvállról:</p>
<p>– Ne kacérkodj már annyit, Mári! Az iparosembernek meg kell
szerezni a tekintély-alapot…</p>
<p>Szólt és rágyujtott egy rövidre, melynek kék füstje lassan
úszott a levegőben, mint az emeletről leejtett fátyolrongy. Ott
állott gőgös-kevélyen, mint egy fejedelem és egykedvűen szalajtotta
végig a szemét a házakon, mintha nem érdekelnék. Pedig nem tett
céltalanul semmit, mint a magyari népek általában. Az utcába
torkolló boltajtókat figyelé belső elmélyedéssel és csakhamar
megcsillant a szeme. Mert észrevette, hogy az egyik deszkalapról
Gambrinusz király kövér orcája mosolyog. Valami régen porló
vándorpiktor mázolta valamikor az ajtóra anno Domini 1792. Nagy
bendője lehetett a jámbornak, mert mint a legenda mondá, annyi sört
alkudott ki fizetségül, amennyit egy ülőhelyében meg tudott vala
inni. <span class="pagenum"><a name="Page_9" id=
"Page_9">-9-</a></span> És aznap nem jutott sör a vizivárosi
polgároknak, mert a vagabundus megivá mind a három hordót.</p>
<p>Gyomránál csak a szíve lehetett nagyobb. A szívében szerelem
égett. Nagy, sűrű, mélységes szerelem, melyet sörrel kellett vala
locsolni, hogy meg ne gyulladjon és hamuvá ne hulljon valamelyik
kiskorcsma előtt. Nagy szerelmét, rajongását rámázolá az ajtófára.
Cinóberrel meg kékkel dolgozott, de annyi életet vitt felséges ő
ura ábrázatába, hogy nem volt ember, aki el mert volna menni a
„Szomjas pacsirta“ előtt. Ez a pacsirta hasonlított vala a
művészre, mert szintén szerette a sört. Odaszállott Gambrinusz
király habzó kőkorsójára és megülve szélén, belemártotta szomjas
csőrét a habzó italba…</p>
<p>Az ujonnan érkezett férfiú egyenesen a Pacsirta felé tartott és
berugván az ajtót, letelepedett az egyik asztalhoz, mely kopott
volt az időtől meg a durákozó iparostenyerektől. Körülszimatolt és
az egybeolvadó szagokból megállapította az első versre, hogy itten
a a legjobb a barackpálinka. Amikor eléje tették, egy hajtásra
kiitta és ezt megismétlé egymásután négyszer. Ekkor aztán szalonnát
húzott ki a pepitanadrág zsebéből, kenyeret kért és végtelen nagy
kézműves-nyugalommal bicskázni kezdett. Szakértelemmel aprítá a
húsos szalonnát és kenyeret, belakott, aztán lecsipegetvén
nadrágjáról a morzsákat, az asztalra durrantott:</p>
<p>– Sört!</p>
<p>Kisült, hogy legalább is van olyan szomjas, mint a pacsirta a
silten, mert egyik korsót a másik után hajtogatta föl. A korcsmáros
félre nem magyarázható aggodalommal szemlélte vendégének ilyetén
való a működését, ami alighanem a fizetségre vonatkozott.
<span class="pagenum"><a name="Page_10" id=
"Page_10">-10-</a></span> De megnyugodott, mert nemsokára megnyilt
az ajtó és megjelent a barna asszonyság, aki csípőre tette kezét és
rárikolta élete ő párjára:</p>
<p>– Mi lesz, nagyságos úr?</p>
<p>– Ugyan ne kacérkodj, Mári! Igyál egy pettyet!</p>
<p>Az asszony azonban megnyitotta beszédjének zsilipjét és
elárasztotta szózuhataggal az utcát. Az egészből csak annyi volt
kihámozható, hogy a trógerek behurcolták a holmit és fizetségre
várnak. A férfi erre mellényzsebéből kikotort két százkoronást, meg
egy csomó kisebb bankót és átaladá az asszonynak:</p>
<p>– Itt van lelkem, majd délre nézz utánam…</p>
<p>És folytatá az ivást. A pugrisok valahogy megneszelték a dolgot
és becsődülének a „Pacsirtához“. Jelenlétük azonban nem érintette a
derék férfiút, mert tovább ivott. Pedig ugyancsak észre akarták
vétetni magukat, mert feléje kacsintgatának, mondván:</p>
<p>– Das ist der rabiater Kerl!</p>
<p>Az idegen lassankint felismerte a helyzetet, mert megismerte a
társaságban a rezesarcú karvezetőt, aki nem éppen barátságos szemet
meresztett reá. Néhány nagycsontú sváblegény is ott gebeckedett
körülötte és elárulá nem éppen békességes szándékait. Németül
karatyoltak valamit, mire a korcsmáros csitítani kezdé őket. Ez
csak tűzre csöppent olaj volt. A rezesorrú addig ágált, míg az
egyik sváblegény oda nem hajított egy üres poharat az idegen
asztalára. A pohár nagyot koppant, de nem tett kárt. Az idegen
lehajtotta sörét, megtörölte száját, kisimította bajuszát, aztán
tempósan, lassan odaballagott az ellenséges asztalhoz és szó nélkül
megcsapta a hajigálót, aki hanyatt vágódott székestől. Erre aztán
kitört a verekedés. Kopogott a söröspohár, csörömpölt az üveg,
pattogott <span class="pagenum"><a name="Page_11" id=
"Page_11">-11-</a></span> a káromkodás. Az idegen férfiú hagyta,
hogy belecsimpaszkodjanak és az ajtó felé lökjék. Ott aztán
megállt, egy mozdulattal lesöpörte magáról a svábokat, aztán
egyenkint kidobta őket az ajtón, mint a kölyökmacskát, miközben
számolt:</p>
<p>– Án – cváj, án – cváj…</p>
<p>Amikor kiszórta őket, a legnagyobb nyugalommal visszatelepedett
helyére, mint aki elvégezte és pedig jól végezte dolgát. Aztán
odaszólt a korcsmárosnak:</p>
<p>– Sört…</p>
<p>A korcsmába betévedt Vasztl, a harmónikás és elkezdé nyekegtetni
hangszerét, mely bánatosan szuszogott, mint a temetőbe ballagó
vénasszonyok. Vasztl opportunus ember vala és tekintettel a vendég
magyar voltára, magyar nótákat cifrázott, pedig német nyafogóra
illegett a keze. A magyar friss is úgy elnyúlt a harmónikán, mint a
rétestészta és elszomorodott, mint a házaégett bugris.</p>
<p>A kocsma előtt lassankint csődület támadt. Összeverődtek a
gyerekek. Egy-két fehérszemély is keveredett közéjük, nehány öreg
polgár is meg-megállott az ajtóban és érdeklődni kezdett, hogy mi
is van nézni való azon, hogy valaki ingujjban sörözik és Vasztl
muzsikál neki. A felvilágosítást aztán megkapta otthon, ahol
elujságolták az esetet:</p>
<p>– Vadember… tönkre teszi a békességet…</p>
<p>És aztán már szöget ütött a fejükbe és elhatározták, hogy
szólnak a policájnak, mely még búcsúnapkor se téved a Medve-utcába,
lévén állandó a rend és zsinórmértékbe szabott a csendes élet.
Előbb azonban várni kell egy kicsit, mert elvégre, amit az ember
maga elvégezhet, nem bízza másra. <span class="pagenum"><a name=
"Page_12" id="Page_12">-12-</a></span></p>
<p>És az agyvelőkben megfogant a kérdés, vajjon merre lehet az erős
Tóni?</p>
<p>Erre gondolt az első pillanatban a Pacsirta kocsmárosa is, de
látván az óriás mennyiséget, melyet vendége fogyaszt, letett
szándékáról. A vendég ugyanis rátért a borra. A jó nehéz
sashegyire, mely sárga volt, mint a topáz és úgy csillogott, mint a
betlehemi csillag háromkirályok éjszakáján. És nyelte nagy
kortyokban, csettentett hozzá, mondván:</p>
<p>– A bor jó…</p>
<p>Délben, amikor az országúti templom harangja bemuzsikálta a
tizenkettőt a Pacsirtába, megint megjelent az asszonyság:</p>
<p>– Na mi lesz, nagyságos úr?</p>
<p>– Én itt ebédelek, Mári, – mondotta a derék férfiú, kinek már
kivörösödött a homloka. Az asszony ismerte, tudta, hogy ilyenkor
nem jó vele okoskodni. A nyelve lassú, de a keze gyors nagyon. És
látván, hogy élete párja nem mozdul, hátat fordított, mondván:</p>
<p>– Csak dobna ki már valaki innen!</p>
<p>– Olyan ember nem nőtt Pesten, Mári!</p>
<p>A korcsmáros azonban titokban ellene beszélt és arra gondolt,
hogy hogy kiszállítaná innét ezt a férfiút az erős Tóni! Az ám az
ember! Egész Budán nincs olyan, aki meg merne állani előtte, ha
haragszik, még a policáj is kitér neki, ha felönt a „Noé
bárkájá“-ban.</p>
<p>Az erős Tónira gondolt Knill Erazmus is, a ragyabunkó karmester,
kit meglazsnakolt vala ez a vadember csúfságosan. És elment, hogy
megkeresse, ami nem könnyű dolog, lévén május elseje és a budai
kocsmárosok ilyenkor lekötik a Tónit. A Tóni ugyanis <span class=
"pagenum"><a name="Page_13" id="Page_13">-13-</a></span>
„rauzverfer“ volt, akit alkalmankint illő sallárium ellenében
beállítának a rend irányában. Öt forintért úgy kihajította még a
morva strázsamestert is, hogy magával rántotta a siltet. Az ilyen
ember mindig kapós, hát még május elsején! Ilyenkor rálicitálnak a
kocsmárosok, mint a kupecek a lóra.</p>
<p>De Knill Erazmus szívós ember volt, meg aztán, sajgott is a
barack, melyet feje búbjára ültetett a vadember, a tekintély is
kificamodott a Vizivárosban, ezt aztán helyre kell rándítani.
Nyakába vette tehát a várost, bekukkantott a kiskocsmákba, ahol a
csaposlegények széleset vigyorogtak, mondván:</p>
<p>– Na Erazmus, milyen volt a „Pacsirtá“-nál a sör?</p>
<p>Budán ugyanis gyorsan száll a hír és az emberek a mozgó
hírvivőktől megtudják a nagy eseteket, melyek érdemesnek
találtatnak arra, hogy az annálesekbe följegyeztessenek. Ez a
kiszóratás pedig illett vala a nevezetes események közé, lévén
Knill Erazmus híres vezérportyázó, aki még soha nem fizette maga a
sörét…</p>
<p>Délután lett, mire megtalálta Tónit. A Nagydiófában működött,
ahonnan pesti sportosokat kellett kiszórni. Úgy hajította ki őket,
mint a kölyökmacskát. A nehézsúlyú birkozók, az evezők, a boxolók,
a futók, a súlydobók akkorát nyekkentek, mint a megrúgott duda.
Csak úgy sittyegett belőlük a szusz.</p>
<p>Knill Erazmus éppen a munka közepén találta Tónit és láttára e
baromi erőnek, fölpislákolt benne a bosszúérzés.</p>
<p>– Ez majd elveri rajta a taktust!</p>
<p>Amikor a sportegylet ki vala ebrudalva, Tóni lehajított két
spriccert és meghallgatá Erazmust. Méltányolva <span class=
"pagenum"><a name="Page_14" id="Page_14">-14-</a></span> a
sérelmet, mely diónagy és papagályszínű daganat alakjában
puposodott az öreg tar kobakján, hajlandónak mutatkozott a sérelem
reparációjára.</p>
<p>– Hallottam róla, – mondá, – valami csiszlik!</p>
<p>– Rabiátus ember, Tónikám, meg fogod verni!</p>
<p>Tóni lenyelt egy újabb spriccert és mélázva így szólt:</p>
<p>– Ja, megverni az más… Megverni több…</p>
<p>Tóninak ugyanis meg volt a maga tarifája. Szimpla ebrud tiz
korona, pofozással egybekötve húsz, megverés megállapodás
szerint…</p>
<p>Nagy alkudozás után megegyeztek ötven koronában.</p>
<p>– Úgy megverem, – mondá Tóni, – hogy lepedőben viszik el…</p>
<p>A pénz felét leszurkoltatta előre, aztán megigérte:</p>
<p>– Estére hét órakor arra nézek!</p>
<p>Knill Erazmus sopánkodott:</p>
<p>– De akkorára már nem lesz ott!</p>
<p>Tóni bölcs ember volt:</p>
<p>– Aki reggel iszik, este is iszik…</p>
<p>És Tóninak lett igaza. Mert a mester lassankint hozzáidomult a
Pacsirtához. Ivott, mint a szomjas föld, nyelte a bort és hajigálta
a pénzt. Egynémely vizivárosi polgár bemerészkedett és látván, hogy
nem esik baja, nekibátorodott és italozni kezdett. A Vasztl
leszuszogta a német muzsikát, a kanári madár elkezdett sipolni, a
korcsmáros meg a csapos hordották a sört és akkora lőn a
szivarfüst, mintha meggyulladt volna a boltíves ivó. Gambrinusz
Őfelsége boldog szívvel itatta a szomjas pacsirtát és az országúti
<span class="pagenum"><a name="Page_15" id=
"Page_15">-15-</a></span> templomban hangos harangszóval
búcsúztatta az időt, mely száll-száll, mint az eltévedt madár…</p>
<p>Már hetet döngött a nagyharang és Popinka úr, a korcsmáros
meggyújtotta az ivóban a petróleumlámpát. A sárgaszárnyu
lángpillangó bágyadt fényt rajzolt a falakra és az emberarcokra,
amikor kihajlott az ajtó (a régi korcsmaajtók kifelé nyiltak, a
garázda vendég célszerűbb kiakolbólíthatása miatt) és belapult
rajta a Tóni. Hatalmas, nagycsontu, bikanyaku ember volt, a tenyere
akkora, mint két cséphadaró, a csontja ropogott, ahogy
megmozdította karját. A Tóni mögött felvörösödött Knill Erazmus
huszárnadrágszín képe s a szájában lógott a cigáró.</p>
<p>A Tóni megjelenése halk izgalmat keltett. A Vasztl rányaffintott
a „Geh’n wir nach Zlauderbach“ kezdetű nótára, Popinka kétvonalas
sashegyit csurrantott a korsóba, a kanári elhallgatott és a svábok
arcára bizonyos káröröm ült és Horacsek, aki tűzmester volt
hatvanhatban, kiszámította az ívet, melyben ez a garázda magyar ki
fog szállani a túlsó ház elé.</p>
<p>Tóni lenyelte a bort, aztán megkérdezte Erazmust, hogy melyik
az? Erazmus hangosan bökött a pepitanadrágos felé, aki egykedvüen
nyelte a bort. Mert már a bornál tartott. Az arca meg se rebbent,
pedig tudta, hogy róla van szó. Lepattantotta a szivarja hamuját,
azután muzsikus baritonhangon dalolni kezdett:</p>
<div class="poem">
<div class="stanza"><span class="i0">Német, német, kutya
német<br /></span> <span class="i0">Furulya
nadrágos…<br /></span></div>
</div>
<p>Tóni megérezte, hogy ez a nóta neki szól és nagy szelindek
ábrázata vérvörösbe gyulladt. A vendégek már ismerték és riadtan
lapultak meg egy sarokban, <span class="pagenum"><a name="Page_16"
id="Page_16">-16-</a></span> mint a birkák. Csak az a rabiátus
magyar nem mozdult, sőt oda vágott félszemével Knill Erazmus
felé:</p>
<p>– No, öreg, jó-e a tavaszi barack?</p>
<p>Erre Tónit elhagyta a türelme és odalendült az asztalához. A
vendégekben megfult a lélekzet. Na most…</p>
<p>Tóni akkorát csapott tepsitenyerével az asztalra, hogy kiborult
a bor. És hangja megreccsent, mint a tréntrombita:</p>
<p>– Hinaus, te betyár!</p>
<p>Jobb kezével áldozata után kapott, de az hirtelen visszaugrott.
Elkapta Tóni kezét, egyet csavarintott rajta, balöklével szemen
durrantotta, úgy hogy a következő percben a földön hempergett. Fel
sem tudott tápászkodni, mert hat-hét nyakleves csattant meg arcán,
aztán két gyorsmozgásu kar markolt a gallérjába s akkorát lódított
rajta, hogy ott szedte össze magát az utcán és tátogott, mint a
szárazra került csuka.</p>
<p>Ekkora szégyen még nem esett meg rajta. Rémületében nem tudott
mást mondani, mint síró, nyöszörgő hangon: policáj, policáj!…</p>
<p>A bennszorultakban megállt a lélekzet. Csodálkozva, tisztelettel
bámulták az idegent, aki kiszórta a legerősebb budai embert. Knill
Erazmus térde remegett a rémülettől, úgy hogy nem tudott kirohanni
az ajtón. De nem volt szükség rá, mert a rabiátus magyar maga
kínálta meg borral.</p>
<p>– Igyál öreg az ijedtségre…</p>
<p>A kidobatás hire úgy szaladt keresztül a girbe-görbe utcákon,
mint a pusztai tűz, a korcsmákból összecsődültek az emberek a
Pacsirtához. Nem volt ugyanis közöttük senki, akit a Tóni ki ne
hajított volna vagy egyszer, vagy másszor valahonnan. És eljöttek
<span class="pagenum"><a name="Page_17" id=
"Page_17">-17-</a></span> megcsodálni a csodaembert s akkora
forgalom lőn, hogy Popinka még az anyósát is berendelte a sasadi
dülőből, hogy segítsen hordani a bort.</p>
<p>És lőn nagy dáridó, hangos nagymulatság, csakúgy zúgott bele az
utca. A polgárasszonyok hiába mentek a férjükért, az a fene
betolakodott ellene lázította őket. Ott állottak nagy tanakodással
a kapuban, hogy mitévők legyenek? Az erős Tóni már nem segíthet, a
policájjal nem jó kezdeni. Valakit kellene keresni, aki erősebb,
mint az a lump, de hát van-e ilyen ember Budán?</p>
<p>Volt.</p>
<p>Úgy félkilenckor egy barna lány lépkedett keresztül az utcán.
Gömbölyded volt, piros arcu, bársonyos nézésü. Akkora szeme volt,
mint egy ököl és szeliden, csodálatosan tudott rajta nézni. Alig
lehetett több tizennyolc évesnél. Ruhája rövid volt és félcipője
halkan koppant meg a köveken. Finom keztyű volt kicsi kezén és a
kalapja egyszerű volt, de finom. Az asszonyokban megállt a szó:
ilyen szépet még nem láttak soha. Vajjon ki lehet?</p>
<p>A finom kis kisasszony óvatosan lépkedett a hegyes köveken,
aztán megállt a Szomjas Pacsirta előtt. Kissé idegenkedve,
kelletlenül kinyitotta az ajtót, egyet köhögött és csengő, szép,
melódiás hangon beszólt az ivóba:</p>
<p>– Papa, azonnal gyere haza!</p>
<p>Még dobbantott is a lábával. És a vendégek csodálkozva látták,
hogy hogyan rokkanik össze a virtusos ember. A hang megállt benne.
Kifizette, amit egész nap ivott, aztán engedelmesen lépkedett lánya
után, aki csak annyit mondott neki:</p>
<p>– Mondd, nem szégyenled magad? <span class="pagenum"><a name=
"Page_18" id="Page_18">-18-</a></span></p>
<h2>II.</h2>
<p>A kőbálványos házon másnap megjelent egy nagy, pirosbetüs
firmatábla:</p>
<div class="figcenter">
<div class="bbox">
<p class="center"><span class="smcap">Primusz István<br /></span>
asztalosmester</p>
</div>
</div>
<p>A firmatábla balsarkát magyarázó szöveg tarkította. A
magyarázatot krétával írták vala oda, mondván:</p>
<p>– Koporsót nem vállal.</p>
<p>A szarkalábas betűk megnyugtatták Wohanka Tóbiást, a
Gyorskocsi-utcai asztalost, aki nem szenvedhette a konkurrenciát.
Megörült a fehér enunciációnak, de titokban szamárnak nevezte
Primusz mestert. Mert ugyan mi az ördögből is élne meg egy jóravaló
asztalos a Vizivárosban, ha nem koporsófaragásból? Mert itt annyi
az öregasszony, mint akácon a virág és amikor eljön a köhögős
tüdejü ősz, az öregasszonyok elalszanak csendesen, mint a mécsesek,
amikor a vizivárosi temetőn végigfúj a haragoskedvü mindszenti
szél… És még valamennyien életükben méretnek koporsót Wohanka
mesternél, aki ismeri minden óhajtásukat. Mert ha öreg is az
asszony, csak asszony és ugyancsak sokat beszél az utolsó ruháról,
arról a faköpenyegről, melyben a másvilágra vonul. Sok a rigolyája,
sok a kívánsága és Wohanka mester az esztendők során úgy megtanulta
a vénasszonyok nyelvét, hogy még a gyóntató barátokat is lefőzte
ebben a nehéz művészetben… <span class="pagenum"><a name="Page_19"
id="Page_19">-19-</a></span></p>
<p>Primusz mester azonban inkább a fiatalabb asszonyok nyelvén
beszélt. Jóképü ember volt és ha elkezdett fütyülni, megálltak a
ház előtt az asszonyok. Hivogatóan, trillázva repültek ki a hol
vidám, hol mélabús magyar dalok, végig kergetődztek az utcán. És az
asszonyok lassan-lassan észrevették, hogy nini, az öreg almáriumok,
a vén kommódok nagyon rászorultak a javításra. Az egyiknek
megrepedt a párkánya, a másikon már hibás volt az intarzia. És
elhivatták Primusz mestert, aki szemével a butort, kezével a
megrendelőt simogatta meg. Ilyenkor rácsaptak a kezére, de tetszett
nekik szörnyen ez a tapintat és hogy, hogy-nem, híre terjedt az
egész környéken, hogy érti a mesterségét!</p>
<p>Reggeltől estig dolgozott, estenden pedig benézett a „Szomjas
Pacsirtá“-ba, ahonnan borvirágos kedvvel érkezett haza. Otthon
elnyomta nagy kedvét, mert már nagyon a fejére nőttek a lányok, a
Primusz-kisasszonyok. A legidősebb, Manci, tizennyolc esztendős
barna lány volt, szeme simogató, mint a bársony, arcán a tavasz
pillangója ült. Gömbölyü, arányos, gyorsmozgásu termete ha feltünt
az utcán, utána lestek az ablakokból, még az asszonyok is rajta
felejtették szemüket. Nem is tudták, hogy barnában valakinek olyan
szelid, epekedő nézése lehessen, olyan gömbölyü válla, karja, olyan
hamvas, friss arca. Hiszen itten szőke lányok nyiltak. Fehérek,
csendesek, bágyadtak, szótalanok voltak. Szótalanul várták a
virágnyilás idejét, amikor az ablakuk alatt megszólal a
szájharmonika, mit fulladozó tüdővel sipogtak-szivogattak a
sihederek.</p>
<p>Manci magyar fajta vala, lappangó tüzek lobogtak benne. Gőgösen
tartotta fejét és divat-tudásban megszégyeníté a sarki szabónét,
aki titokban róla mintázta <span class="pagenum"><a name="Page_20"
id="Page_20">-20-</a></span> a kosztümöket. Egyet nem értettek meg
az emberek: a kislány végtelen komoly volt, sohasem nevetett. Arca
merev volt a komolyságtól, még enni is komolyan szokott. És
észrevette az embereken a ferdeségeket és odahaza, családi körben
leutánozta őket, Primuszné ténsasszony nagy örömére, ki haragban
volt az egész világgal, maga sem tudta, miért. Úgy érezte, hogy
minden, ami másoknak van, jog szerint az övé és tőle rabolták
méltatlanul. Ha valami jobban öltözött asszony ment el az ablak
alatt, vagy ha valamelyik konyhából pecsenyeillat parázott elő,
csendes magában felmordult, mire Primusz mester rászólt:</p>
<p>– Ugyan ne kacérkodj, Mári!</p>
<p>Ebből aztán parázs veszekedés habzott. Primuszné asszonyság
csipőjére tette kezét és elkerítette élete párját. Egy-egy
felbuzdulása programbeszéd volt a – férfiak ellen, kik valamennyien
svindlerek és gyalázatosak. Gyalázatosak, mint az ő élete párja, ki
szoknyák után szalad, pedig már nőnek, sarjadzanak a lányok,
ma-holnap főkötő alá kerülnek. De ide nem meri betenni a lábát
semmiféle ember, mert amilyen az apa, olyan a familia. Erre aztán
foghegyről odasercentett Primusz mester:</p>
<p>– Nézd meg az anyját, ne vedd el a lányát…</p>
<p>Primuszné felhördült. Panaszosan, mint a meghajigált komondor és
kezei átokra lendültek. Primusz mester türelmes egykedvüséggel
mondá:</p>
<p>– Negyvennyolc óta nem fog az átok, Mári!</p>
<p>Az asszony fújt, reszketett, mint a hirtelen befékezett gépkocsi
és mesterségében támadta meg a mestert.</p>
<p>– Te asztalos vagy? Vagy ám!… Fuser, fótozó, aki még munkát sem
mer vállalni, ha meg kell fogni <span class="pagenum"><a name=
"Page_21" id="Page_21">-21-</a></span> a gyalut. A Muck néni
koporsóját nem akartad elvállalni, ugy-e?</p>
<p>– Nem vállalok én koporsót, mert akkor közülünk temetnek
valakit…</p>
<p>A lányok szótalan hallgatással nézték a jelenetet, mely után az
asszonyság nekik esett:</p>
<p>– Persze, kisasszonyok lettetek. Mert olyanok vagytok, mint az
apátok, nem kell a dolog. Csak a pucc, meg a flanc… De legalább meg
tudnátok csipni valakit…</p>
<p>Primuszné lelkében egy zsirbafuló élet képe délibábolt, mely
megmenti minden szegénységtől. Finom szagok tolakodtak az orrába,
pecsenyeillat, tortagőz, mely gazdag emberek konyhájáról szabadul
el és csiklandozza a szegény embert. Úgy érezte, méltatlanság esik
rajta minden nagyebéddel, melyet mások esznek, minden selyemruha
azért suhog a Szent Anna templomban, hogy őt ingerelje. És ilyenkor
felreszketett délibábos nagy álomjátékkal a megkívánt, megáhított
bőség, amely meghoz mindent, ami hiányzik, de aminek meg kellene
lennie. Emeletes nagy házról álmodott és a ház körül szőlő fog
mosolyogni. A lányok híres kisasszonyok lesznek, akiket automobilon
röpítenek majd keresztül a városon a hercegek…</p>
<p>– Csak okosnak kell lenni, mondogatta, csak eszetek legyen…</p>
<p>A Primusz-kisasszonyok nagy karikaszeme csodálkozva bámult
ilyenkor és Ica, a második, aki már erősen közeledett a
tizenhetedik tavaszhoz, felkuncorgott:</p>
<p>– Jaj de hercig lesz az a herceg…</p>
<p>Ica szőke volt és az apjára ütött. Szerette az édespálinkával
töltött cukrot és a muzsikát. Egy hallásra <span class=
"pagenum"><a name="Page_22" id="Page_22">-22-</a></span> megtanult
minden nótát és este, amikor az anyja kinn pletykázott a kapuban,
elővette a citerát. Nagy, bánatos hangja betöltötte a házat,
kiszabadult a kaputorokból és a burgerek csodálkozva néztek össze.
Igy csak az ünnepi misén énekelnek a pesti kalaposdámák, amikor
hegedű jajgat bele az orgonába a kóruson és valami hosszúhajú
öregember vékony pálcikával csapkodja a levegőt.</p>
<p>Stefi, a legkisebb, beleénekelt a dalba, fejletlen gyerekhangja
azonban bátortalanul simult Ica énekébe. Csak tizenöt esztendős
múlt és gimnázistákkal kacérkodott a lányiskola előtt. Egyébiránt
az életről annyit tudott, mint a nénjei. Hogy egyszer eljön értük
egy herceg gépkocsin és el fogja röpíteni őket valamilyen palotába.
Lévén kissé ostoba, szemtelenül bámult nagy kék gubószemével az
eliramodó autókba és megállapította, hogy nincsen szebb mint egy
lilaszínű karosszéria. És Ica nénjét utánozva halálos komolysággal
mondá:</p>
<p>– Juj de hercig a herceg…</p>
<p>Manci, a legidősebb, szintén várta a herceget, csakúgy mint a
hugai. Várakozásában azonban valami türelmetlenség vala. Az anyja
természetét örökölte és amikor titokban leszökött a pesti korzóra,
nagy gyűlölségek fakadoztak benne, látván, hogy az övénél drágább
ruhák is vannak és nálánál csúnyább lányok körül hódolva keringenek
kiöltözött fiúk. Igaz, hogy mikor végigment, minden szem rálobbant,
a férfiak vágyakozva, az asszonyok csodálkozva néztek rá és
elharapott megjegyzések röpültek utána:</p>
<p>– Csodaszép gyerek… Gyönyörű…</p>
<p>Néhányan nyomába vetették magukat, de nem merték megszólítani.
Mert valami hideg, fagyos lehelet, <span class="pagenum"><a name=
"Page_23" id="Page_23">-23-</a></span> valami érthetetlen
tiszteletet parancsoló tartózkodás sugárzott le róla. A gavallérok
hiába próbálkoztak vele, minden szavuk, minden udvariasságuk
lepattogott róla. Hidegen nézte végig barna szemével és egyszerre
lehült minden kedvük, minden fellobbanásuk. A gyors sikerhez
szokott lovagok lemaradtak, a rajongók nem mertek közeledni, de
megjegyezték arcát, termetét és tanakodtak, hogy vajjon ki lehet.
Mert kíséret nélkül járt-kelt, sohasem volt vele senki és mégis
urilánynak látszott.</p>
<p>Nem volt ismerőse senki, nem tudta a nevét senkinek. Nem
köszöntek neki és ő sem köszönt soha. Egyszer, amidőn a Fürdő-utcán
a Lánc-híd felé ballagott, szembe került vele Primusz mester.
Nyomban átcsapott a túlsó oldalra és onnan köszönt. Alázatosan,
tisztelettel, mint ahogyan a legjobban fizető kuncsaftjainak
szokott. És a leány kedves-komolyan, szertartásosan megbillentette
fejét, kalapján meglebbentek a szalagok. Olyan volt, mint a
rózsatő, melyet megringat a szél. Odahaza aztán kérdőre vonta az
öreget.</p>
<p>– Mondd papa, miért kerültél ki engem.</p>
<p>– Nem akarom, hogy miattam szégyeld magad. Rossz befektetés az
iparos-apa…</p>
<p>A leány elrestelte magát, de Primuszné asszonyság rájuk
csapott:</p>
<p>– Igaza van apádnak… Az ilyen ember csak szégyent hoz az
emberre!</p>
<p>Primusz mester azonban megfelelt neki.</p>
<p>– Csak a leányaidra Mári, csak a leányaidra!…</p>
<p>Ezen aztán csunyán összeháborodtak megint.</p>
<p>A Medve-utcában furcsa hireket meséltek az asszonyok az
asztalosékról. Úgy néztek rájuk, mint a csodára, ilyen embereket
még nem láttak soha. A kis <span class="pagenum"><a name="Page_24"
id="Page_24">-24-</a></span> házakban, melyek egymáshoz simulnak,
mintha félnének, hogy egyszerre csak megrohanja és felfalja őket a
nagyváros, a terjeszkedő bérkaszárnyasor, tiszták és régiek valának
az erkölcsök. A háztetőkről pléhcsatorna nyult le és hordókba
öntötte a vizet, az eresz alatt tavasszal friss fészket tapasztott
a füsti fecske. Oleander virágzott a tornácok előtt, vadszőlő
futott a vén falakra. A kis kertekben zümmögő melódiákat vertek ki
szárnyukkal a bogarak és szakadatlan sorban kerülgették a verbénát,
meg a violát. Egyszerű népek laktak az öreg szobákban, melyekben
csendes volt az álom és az élet, csak messziről morajlott be a
nagyváros, ahogy zsongássá enyhülve elhozta a szél a körút szavát,
ahol csörtetve rohant a villamos és csattogtak a patkók. Csendesek,
rendesek, egyszerüek voltak az emberek, egyszerü szerelmek nőttek a
kövek között. Órára mérték ki mindenkinek az életét, mindenki
tett-vett, dolgozott. Birkózni látszottak a nagyvárossal, melyben
ez a néhány utca olyan volt, mint az oázis a sivatagban.
Kisváros-oázis a nagyváros homokjában, itt megakadt a számum, itt
még volt szive mindenkinek.</p>
<p>Amikor Primuszék beköltöztek, idegen szokások és erkölcsök
keveredtek közéjük. Nem bírták elviselni az örökké zsémbelő,
nagyhangu asszonyt, nem tudták megérteni, hogy hogyan lehetnek
hangos embereknek ilyen csodaszép leányai. Mert a legenda szerint
csak a csendes, jámbor, istenfélőfajta népnek ad szépséget az Úr,
de csak akkor, ha karácsony éjszakáján születnek. És azon
tanakodtak, hogy vajjon csakugyan nem karácsony szent estéjén
születtek-e ezek a szép gyerekek, akikre Frau Krisztin kimondta a
szentenciát: <span class="pagenum"><a name="Page_25" id=
"Page_25">-25-</a></span></p>
<p>– Ezeknek nem jó végük lesz…</p>
<p>Amit pedig Frau Krisztin mondott, abban mindig volt valami. Frau
Krisztin ugyanis bölcs volt, mint a vénasszonyok, akik sokat éltek
valamikor. Ez a valamikor az ő esetében nagyon régen lehetett, mert
a Csalogány-utcai kis szobában olyan fotográfiákat őrzött, melyeken
fehér waffenrokkot viseltek a nagybajuszú katonák és a kard a
jobboldalukon fityegett. Daguerre mester lencséi azidőben még
kicsereberélték a jobbat a ballal és Frau Krisztin, akit akkoriban
Krisztinkának hivtak, megesküdött volna, a férfiaknak a jobboldalon
kopog a szive.</p>
<p>És dicsérte is a régenmúlt időket, melyek elszálltak, mint az
őszi szél szárnyán a vándormadarak. Hogy elmentek, magukkal vitték
a fehérkabátos katonákat, kiknél szebb vitézek nem parádéztak a
városban soha. Azóta megszürkültek a katonák és szidják a cifra
életet. Elfogyott a fegyelem az ármádiából, nincs már olyan
látványosság, mint a vesszőfutás! Hej, hogy lehetett akkoron sírni
a meghatottságtól és a megbotozott vitéz milyen hálásan nézett a
Katharinákra és Krisztinákra! A mostan valók már a pénzestarsolyt
nézik és nem tudják már a régi fegyverfogásokat. Nem prezentálják
többé a nehéz muskétát a vártán és a Fehérvári kapuk előtt…
Elmultak a katonák, a szép idők, a tótok eltalicskázták már a
mélytorku kapukat is. Ej, nem érdemes élni!</p>
<p>Hogy mégis élt, annak a természet volt az oka, meg Gerstl néni,
aki jóféle füveket szedeget tavasszal a József-hegyen. A füvek
elmulasztották a kólikát, meg a grippet, de fájdalom, nem hozták
vissza többé az ifjuságot. Az arcról lehervadt rózsa nem nyilik
többé újra és ami elmult, nem jön vissza soha. Legfeljebb
<span class="pagenum"><a name="Page_26" id=
"Page_26">-26-</a></span> álomban, amikor a vén papagálysziveket is
megérinti az aranysarus tündér, aki végigjárja lábujjhegyen a
hálókamrákat. És reggelre kelve, előkerül a kártya, meg az
álmoskönyv, mely mindenre tudott magyarázatot. A sötét víz
betegséget jelent, a kotlóstyúk szerencsét, a pillangó hütlenséget.
Lúdhúst enni jó, mondá sokatjelentően az álomfejtő, melyet Frau
Krisztin megtanult hosszu évek során. És megtanulta a kártyarakást,
melyet fiatalkorában benső borzalommal szemlélt vala, amikor még
szerelmes volt Vampuska gránátos szakaszvezetőbe.</p>
<p>Vampuska szakaszával együtt régesrég bevonult a <i>nagy
cadre</i>-hez, ahol bizonyára számonkérik, hogy mit cselekedett egy
Chalupka Krisztin nevü hajadonnal, ki elutasítá szerelmét az
istenfélő Tauber Ezaiás halászmesternek és pártában maradt. Pedig a
Tauber mesternek háza volt a Gyorskocsi-utcában és szőlője a sasadi
dülőben s ő látta el borral a „Noé bárkáját“, mely száz egynéhány
esztendeje úszik az Iskola-utcában nagyívű szivárvány alatt. Az a
szivárvány a borból a szivekre is rászállott vala és nagytorku
diákok énekeltek szép, bánatos bordalokat a nagyivóban…</p>
<p>Frau Krisztin kikopott mindenből, de mert állítólag látta Ferenc
császárt Pozsonyban és sokat beszélt a vajszívű Ferdinandus úrról,
kinek olyan feje volt, mint a lopónak, lassan-lassan elhittek neki
mindent. Elhitték, hogy megfejti az álmot és kihámozza a jövendőt.
Hozzásurrantak tehát tanácsért a szerelmes leányok, hiába tiltották
el róla a papok, kik anatémát mondanak Krisztin nénire. De
tekintélyét nem tudták elrontani, kártyavetésre eljöttek hozzá még
a messzi Ferencvárosból is és néha nagyúri dámák parfümjétől
<span class="pagenum"><a name="Page_27" id=
"Page_27">-27-</a></span> volt szagos a szobája, kik kétlovas
kocsin jöttek jövendőt mondatni és tétován álltak meg az ablak
alatt, melynek üvegje mögött egy izzószivű Coeur-királyné hirdette
Frau Krisztin tudományát…</p>
<p>Ha kevés volt a szerelmes lány, meg asszony, akkor házról-házra
járt kilincselni. Hordta az újságot, mert hiszen mindenkit ismert.
Elújságolta, hogy pesti bagázs kezd átalszivárogni a nagy vizen és
föl kellene égetni a hidakat. Amióta hidak hajlanak át az egyik
partról a másikra, nem lehet kibírni ebben a városban. A „Három
Koroná“-ba pesti népek hurcolkodtak és az „Ezüstcsillag“-ban
tejesboltot nyitott egy izraelita, aki meg fogja mérgezni a budai
gyerekeket.</p>
<p>Hogy Primuszék átaljöttek a hidon, szemmeltartotta őket.
Mindenféle istentelen dolgot tudott meg róluk, hogy onnanátról
azért kellett elköltözködniök, mert nem fizettek házbért és a
kisasszonyok úgy páváskodtak, hogy a háziúr nem tűrte el többé. És
megerősítette azt, amit amúgy is tudtak, hogy Primuszné asszonyság
féltékenységgel gyötri férjeurát és azok a szép lányok nem tanulnak
otthon semmi jót.</p>
<p>– Meglássák, nem jó végük lesz szegényeknek…</p>
<p>Hanem amikor egy este belopódzott hozzá Primusz Manci, odáig
volt a boldogságtól. Elővette a szekrény tetejéről, a birsalma
mellől a kártyát és meg-megemeltetvén, a piruló leánnyal beszélni
kezdett. A sarokban Cinci, a kékszemű fehérmacska hangosan
dorombolt, a vénasszony hangja belestimmelődött a dorombolásba.
Titokzatosan fakadozott bugyborékolt a szó:</p>
<p>– A vizen túlról két férfi jön… az egyik fekete, a másik
katona.</p>
<p>Frau Krisztin mindig elégnek tartotta a jellemére <span class=
"pagenum"><a name="Page_28" id="Page_28">-28-</a></span> azt, hogy
katona. Aztán beszélt, hogy a fekete embernek sok lesz a pénze, a
katonának pedig a szive. Amikor elment, mosolyogva állapította
meg:</p>
<p>– Na, ez a vén boszorkány rosszul ismer engem!</p>
<p>És arra a fekete férfire gondolt, akinek sok lesz nagyon a
pénze.</p>
<p>Türelmetlenül várta. Hogy elhozza a megszabadulást. Valahogyan
úgy érezte magát odahaza, mint a száműzött királylány, mint az
elvarázsolt királykisasszony, akit valami haragos tündér parancsolt
ide. És várta a megszabadító királyfiút, aki hatlovas hintón
érkezik. Selyembaretta lesz a fején, a combján felemásszín nadrág,
hosszu, kosaras kard csörömpöl az oldalán és apródok hajlonganak
előtte, várván parancsát. Csipkerózsika jázminillatos meséje
felhőzött körülötte, elöntötte a vén boltíves szobát. Ezüsthúrú
hegedűn tündérek lakodalmi dalt muzsikáltak és álompillangók
repültek át a levegőn. Álmodását Primuszné törte ketté,
mondván:</p>
<p>– Jobban tennéd te is, ha valami után néznél…</p>
<p>Ilyenkor Manci összerezzent. Tudta, hogy mit jelent. Valamikor
irodába szánták valami kattogó gép mellé. Primuszné asszonyság
minden nap tudott egy-egy példát, amikor a bankigazgató beleszeret
a szép kisasszonyba. Csak olyankor mert előhozakodni vele, amikor
Ica nem volt jelen. Ica ilyenkor ugyanis felkuncogott, mire a
ténsasszony elhallgatott és azt gondolta, hogy ez a leány olyan,
mint az apja. Nincs előtte semmi sem, ami szent volna és tegnap is
szamárfület mutatott Muttermayer néninek, amikor észrevette, hogy a
kötője alatt borosflaskát rejteget. Pedig Muttermayer néni tisztes
asszonyság, akinek két háza is van és aki most polituroztatja azzal
a pernahajderrel <span class="pagenum"><a name="Page_29" id=
"Page_29">-29-</a></span> a sifonokat. Az a pernahajder Primusz
mester volt, aki e pillanatban a „Zöld Hordó“-ban ült, mert amint
mondá, bort inni csak ott lehet igazán. Sört a <i>„Szomjas
Pacsirtá“</i>-ban, bort azonban a <i>„Zöld Hordó“</i>-ban igyék
minden emberfia.</p>
<p>Primuszné most magára maradt volt Mancival. Ica, meg Stefi
ugyanis az ablakban könyököltek, ki-kihajladozva az utcára.
Horgásztak, ahogy nevetve mondogatták. Horgásztak valamilyen
lovagra. Mert volt válogatni való bőven. Alig hogy beköltöztek,
máris letaposták a kockakövek közül sarjadzó füvet a gavallérok.
Úgy beszállingóztak a csendes utcába, mint a virágra a pillangók.
Ott hullámzottak föl-alá, szerelmes szemeket vetettek a két
bóbitásfejü lányra, akik lopva végigmustrálták valamennyit. Titkos
tolvajnyelvet kalapáltak maguknak, mellyel aztán kicserélték
egymással gondolataikat. Egyike-másika felköszönt, de a két
leánynak megmerevedett az arca és csendes lehüléssel konstatálták,
hogy ezekkel nem olyan könnyü kezdeni. Ica is, Stefike is otthon
voltak ezekben a dolgokban. Nem tanulták senkitől; velük született.
Kinőtt rajtuk, mint az aranyhaj, vagy mint az ovális köröm, mellyel
olyan szivesen összekarmoltatták volna magukat azok a
gavallérok…</p>
<p>Ezalatt Primuszné nagy sóhajtással magyarázta Mancinak, hogy
nehéz az élet, hogy valami után kellene nézni. Mert az öreg
Primuszt maholnap agyonvágja a bor, meg a pálinka, vagy valami
felbőszített férj és akkor még nehezebbek lesznek az idők.
Primuszné alázatos szipogással kisérte mondanivalóját, melyet ezzel
fejezett be:</p>
<p>– Valamit meg kellene már próbálni gyerekek…</p>
<p>Manci igazat adott anyjának. Hogy csakugyan <span class=
"pagenum"><a name="Page_30" id="Page_30">-30-</a></span> kellene
valamit próbálni, mert nem lehet kibírni idehaza ezt a muzsikát.
Meg aztán a divat olyan gyorsan változik, hogy aranykeretü kocsin
lehet csak lépést tartani vele. Mit csináljon ilyenkor a gyalogos
kisasszony?</p>
<p>Vár valakit, akinek aranykerekű kocsija van, aki aztán felveszi
a szépséges gyalogjáró kisasszonyt, hogy fel ne sebezze a lábát a
nagy rohanásban. Ezt a bölcseséget már Ica fogalmazta meg, kinek
Manci hűségesen beszámolt, hogy mit mondott az anyjuk. És
panaszkodva fordult a hugához:</p>
<p>– Nem bírom ki sokáig ezt az életet…</p>
<p>Ica, aki könnyebben vette a dolgokat, vigasztalni kezdte:</p>
<p>– Egy-két hónap az egész… Van egy tervem, meg fogom vele
bolondítani a férfiakat.</p>
<p>Hanem hogy mi az a terv, arról nem beszélt. Talán nem is volt
neki. Csak úgy találta ki, hogy megvigasztalja a másikat, aki
türelmetlen volt, mint az elkényeztetett gyerekek…</p>
<p>De amikor Stefivel magukra maradtak, csodálatos éleslátással
magyarázta a dolgokat.</p>
<p>– Mi el vagyunk temetve ebben a zugban, Stefike. Nagyon rossz
helyen lakunk!</p>
<p>Aztán programot adott. Hogy ezután mindig oda kell járni, ahol
sok az ember. Ahol látják őket és ahol ők látnak másokat. Mert, aki
nem vesz észre senkit, azt nem veszi észre senki, ha még olyan
gyönyörű is az arca, meg a növése. És a legközelebb való vasárnapon
kiöltöztek mind a hárman. Csak iparoskisasszonyok tudnak kiöltözni
igazán. Vasárnap délelőttönkint elsuhognak az ember előtt.
Egyszerűek, de hófehér a ruhájuk és rózsavíz-illat párázik
nyomukba. <span class="pagenum"><a name="Page_31" id=
"Page_31">-31-</a></span> Meg lehet ismerni őket: minden új és
vasalt rajtuk. A fehér ruha még merev egy kissé a keményítőtől, a
lakkcipő glancos, mint a frissen vert ezüsttallér, vagy mint az
öreg urak lepomádézott haja. A kalap vadonatúj és rózsaszínű szalag
vagy muskátliforma virág van rajta. A napernyőt nem értetik a
földre, nehogy megkarcolódjék a koptatója. Mert csak az vasárnapi,
ami új, ami vasalt. És vannak csodálatos új ruhák, melyek
esztendőkig újak maradnak szent kultuszában a vasárnapoknak. Régi
emberek, régi erkölcsök villódzanak ki az ilyen ruhákból, kik épp
úgy elfogynak, mint az őszi levél a gesztenyefáról, vagy mint az
ódon házak az új városban, ahol csupa olyan ember lakik, aki másutt
született…</p>
<p>A Primusz-kisasszonyok azonban nem voltak ezek közül a
kiöltözöttek közül valók. Ruhájuk új volt, de nem kiabált.
Diszkréten ömlött keresztül karcsu derekukon a szövet, a szinek
harmónikusak voltak. Csak egy jól elhelyezett szalag képviselte a
fantáziát, a felkiáltójelet, mely ott van minden álomember
életében. És finomak, diszkrétek, elegánsak voltak ezek a gyerekek.
Amikor kiléptek a kapun, megcsattantak a rácsok a zsalugáteren és a
sóvár pugrisszemek tágranyiltak a csodálkozástól. A három lány
olyan volt, mint a májusi szélben ringatódzó rózsavirág.
Muttermayer néni nem restelt utánuk hajolni és csendesen
megjegyezte, mintha félt volna, hogy valaki rossz néven veszi:</p>
<p>– Princessin… Mint a hercegnők…</p>
<p>Manci gőgösen, öntudatosan, de mégis finoman lépkedett, Ica
lányos és vidám volt, Stefike pedig fürgén siklott nénjei mellett,
mint a síktengeri torpedónaszád. Manci a Csalogány-utca sarkán
megkérdezte: <span class="pagenum"><a name="Page_32" id=
"Page_32">-32-</a></span></p>
<p>– Hová menjünk?</p>
<p>Ica mosolyogva felelt:</p>
<p>– Meghódítani a világot…</p>
<p>És megindultak, mint három szerencselovag megvívni a harcot az
életért és a mesebeli kincsekért. Amerre mentek, utánuk fordult
mindenki. Nagy csodálkozással, kiváncsisággal. És a lépésük nyomán
kérdések fakadoztak, hogy kicsodák ezek a lányok. Még azok is, akik
tudták a nevüket, így feleltek:</p>
<p>– Hercegkisasszonyok…</p>
<h2>III.</h2>
<p>Ica a várba vezette a kalandor-csapatot. Manci csalódottan
kérdezte:</p>
<p>– Miért jöttünk ide? Hiszen itt senki sincsen…</p>
<p>Ica leintette.</p>
<p>– Manci, te nem értesz ehhez. Igenis, itt vannak azok, akikkel
érdemes valamit kezdeni. Ezekben a házakban laknak a hercegek!</p>
<p>És bejárták az üres utcákat, melyekben felkopog az ember lépése,
amelyekben végigterjeszkedik a csend. Boltíves kapuk torka ásit az
unalomtól: sok évet és embert láttak hosszú életükben. És az évek,
meg az emberek olyan egyformák, hogy megunják őket az ablakszemek,
melyek hályogosak az aláhulló csipkefüggönytől és csak este
fényesednek meg, amikor kigyullad a csillárok lángja és két
marékkal szórják kifelé a sugárt és fénypillangókat táncoltatnak a
szemközti falon. Ica elképzelte, micsoda meleg kályhák állanak a
sarkokban és mekkorát lehet aludni a csendben. Mert odahaza már
hajnalban megszólal <span class="pagenum"><a name="Page_33" id=
"Page_33">-33-</a></span> Primusz mester füttye, aki a kakasokkal
kezdi a munkát. És a gyalu néha felvijjog a nedves deszkán,
ilyenkor aztán megszakad a legszebb álom is.</p>
<p>És elképzelte, milyen pompásak lehetnek azok a meleg, boltíves
fészkek, melyeken keresztülszárnyal a selyemruhasuhogás és amikor a
zengő szavu órák muzsikálni kezdenek, szelid álom száll a szívre. A
kőbálványos, cimeres kapuk mögött valami diszkrét némaság ült, a
tölgyfakapuk hallgattak és fényesre mázolt hintókat rejtegettek.
Ica pedig bomlott a szép kocsiért, az ütemesen csattogó lovakért,
szerette a parádésinasokat, akik után megfordultak az emberek.</p>
<p>Ahogy ott lépkedtek a kockaköveken, meg-meglebbentek a
függönyök, ezekben a hideg, cirádás palotákban mégis volt élet. Ica
rámutogatott egyikre-másikra:</p>
<p>– Látod, ezt elfogadnám…</p>
<p>Manci helyeslően bólintott. Neki nem terjedt a fantáziája tovább
a hatszobás lakásnál, de a hintónak eléje tette az automobilt,
melynek ülésén el lehet nyúlni kényelmesen, mint a macska. Stefi
azonban ellentmondott. Neki elvei voltak:</p>
<p>– Ica, te nem vagy elég modern lány. Én csak villában érezném
jól magam.</p>
<p>A járómüvek kérdésében Mancival tartott és e körül nagy vita
keletkezett. Elfelejtkeztek mindenről és belemelegedtek a beszédbe.
Arcuk kipirult, szemük kiragyogott. Lábuk elé aranyszőnyeget
terített a nap és a szél a bástyáról behozta ölében a
katonamuzsikát. A ritmus egyszerre fiatal vérükbe szállt,
megrezdítette szivüket. Kimentek a muzsika után. A bástyán
nyujtózott a tavasz és zölddel csipkézte ki a gesztenyefákat.
Emberek hullámzottak a sétálóuton és a pavillonban <span class=
"pagenum"><a name="Page_34" id="Page_34">-34-</a></span> cseh
katonák fújták a trombitát és valami cvikkeres karmester dirigálta
a bécsi valzert.</p>
<p>Hogy alakjuk belerajzolódott a fasorba, minden szem rájuk
tapadt. A férfiak csakúgy bámulták őket, mint az asszonyok. A
szemekben meglepetés és bámulat égett, csodálkozás és kérdezés.
Hogy vajjon kicsodák lehetnek? Idefenn ugyanis mindenki ismerte
egymást. Akiknek kitértek és akikre alázatosan pislogtak, azok ott
laktak azokban a palotákban, melyekre Ica úgy rájuk éhezett.
Hosszúnövésü emberek voltak és a szemük a földet seperte, mintha
elveszített tallérokat kerestek volna. Pedig annál is drágábbat
kerestek. Finomrajzu asszonyi bokákat, s ha találtak egyet, feljebb
csusztatták nézésüket. Mert az asszony a bokájánál kezdődik és a
körme hegyén fejeződik be.</p>
<p>Hogy a Primusz-kisasszonyok végigringatták magukat, azok a
nyakigláb urak egyszerre megelevenedtek és nem restellték
meggyorsítani hüvös járásukat, hogy előlről is megbámulják őket.
Otthagyták asszonyaikat, akik ördögpofáju kutyákat rángattak
zsinóron és lenyelték szájuk szélét, nehogy a világ mosolyogni
lássa őket. Amikor észrevették a Primusz-kisasszonyokat,
összenéztek:</p>
<p>– Vajjon micsoda emberek ezek?</p>
<p>És titokban összehasonlították azokkal a vidám, mindig nevető
személyekkel, kik faszinházakban csicseregnek és akik megmentik
őket nyáron attól, hogy feleségek legyenek.</p>
<p>De az összehasonlítás nem állt meg. Ezek valahogyan mások
voltak. Tisztábbak, szebbek, egyszerübbek.</p>
<p>Ica, meg Manci nem néztek sem jobbra, sem balra, mégis mindent
észrevettek. És halk, gyors, rövid megjegyezések pattogtak a
szájukon: <span class="pagenum"><a name="Page_35" id=
"Page_35">-35-</a></span></p>
<p>– Láttad?</p>
<p>– Láttam.</p>
<p>– A lába…</p>
<p>– Csatahajó!</p>
<p>– A nyaka…</p>
<p>– Faschirozott…</p>
<p>Ez a megjegyzés egy főhadnagyra vonatkozott, akinek a haja,
szeme, arca egyszínű és fakó volt. Kezei a térdéig fityegtek és a
jelentéktelen emberek kakaskodó önbizalmával billegett. Atillájának
hosszú volt a nyaka, hogy eltakarjon hátul egynémely forradást. Az
ilyen sebet nem párbajban kapja az ember, mondotta Manci megvetően
és amikor a huszár bemutatkozott, hűvösen, fagyosan mérte végig. A
három lány jéggé meredt abban a pillanatban. Schinoglné, aki
fölszuszogott a Medve-utcából lányai ellenőrzésére, legalább így
beszélte. A szegény, fakó katona, mint a megsörétezett
barázdabillegető, elrebbent mellőlük és zavartan pödörte
bajuszát.</p>
<p>A lányok meg voltak elégedve a bemutatóval és Ica, aki a legjobb
eszű volt közöttük, magyarázni kezdett:</p>
<p>– Az első, hogy észrevegyenek, a második, hogy megismerjenek…
Aztán jön a többi…</p>
<p>Hogy az a többi mit jelentett, azt elzokogta nekik naponta
Primuszné asszonyság. Jelentette a jólétet, a gondtalanságot, a
szabadulást. Abban egyetértettek mind a hárman, hogy otthon nem
lehet sokáig maradni. Még Stefi is kitört néha-néha:</p>
<p>– Nem bírom itt ki sokáig.</p>
<p>Ica azonban rápirított.</p>
<p>– Te fogd be a szájad. Neked még négy éved van. Az első a
Manci!… <span class="pagenum"><a name="Page_36" id=
"Page_36">-36-</a></span></p>
<p>Ebben aztán megegyeztek valamennyien.</p>
<p>Valahogyan a vérükbe edződött a fegyelem, hogy egyiknek nem
szabad a másik elé ugrania, pedig Primuszné asszonyság nem bánta
volna, ha akármelyik kezdi. De Ica, aki a legeszesebb volt,
leintette:</p>
<p>– Maga nem ért ehhez!</p>
<p>Ilyenkor aztán elhallgatott. Pedig ugyancsak lett volna
beszélnivalója, mert Primusz mester lassanként kipoliturozta a
kopott szekrényeket, kireparálta a foghijjas intarziákat és napokig
hevert érintetlenül a gyalu. Mind szűkebbek lettek az ebédek és a
mester a „Szomjas Pacsirtá“-nál rovásra szopta a mámort, mely
megvigasztal mindenekért. És amikor hazajött, nótára stimmelt
szájjal, elkezdett beszélni arról a százfiókos szekrényről, melynek
a rajza ott van a fejében és nem hal meg addig, míg össze nem
illeszti pompás diófából… És beszélt lángoló magabízással,
lelkesedéssel:</p>
<p>– Hej, akkor látjátok csak miféle asztalos vagyok!</p>
<p>Egyelőre azonban nem láttak semmit. Csak azt, hogy Primuszné
asszonyság csendes sóhajtozással kinyitogatja a szekrényt és
kiveszi a szegényes aranyholmit, a smukkot, amelybe valamikor
fölösleges pénzek huzódtak meg. És kék, meg sárga cédulák kerültek
a karkötő, meg az öreg kösöntyü helyére, melyet soha nem viselt
senki, úgy hogy egészen elbágyadtak benne a kövek.</p>
<p>A lányok észrevették a csendes műveletet és elkeseredtek. Kivált
a Manci, aki a legérzékenyebb volt. És csendes megadással mondotta
húgának:</p>
<p>– Te, én apróhirdetek! Belépek valahová!</p>
<p>Ica erre felpattant. <span class="pagenum"><a name="Page_37" id=
"Page_37">-37-</a></span></p>
<p>– Micsoda? Ilyen piszlicsári módon akarod kezdeni?!</p>
<p>És leszidta kegyetlenül. Odakergette az ablakhoz, amelyben
haragosvörös muskátli lángolt és néhány bágyadt cinerária mutogatta
sokszinü szirmát. Az ablak alatt férfiak sétáltak, jólöltözött
fiúk, kiknek nadrágja úgy hasította a levegőt, mint a gőzvéső a
fát. A három lány megjelent egy-egy pillanatra a virágok mögött:
nem mosolygott, de nem is vágott szigoru arcot. Ica dirigálta őket,
róla az volt a legenda, hogy már ötéves korában értett a
férfiakhoz.</p>
<p>A legendában lehetett valami, mert az első pillanatban tisztában
volt a tereppel. Csak egy rövidke percre hajlott a muskátli virágra
és észrevett mindent. Csendes felhangon, mint valami hadvezér,
kioktatta Mancit:</p>
<p>– Látod azt ott jobbról… Most megy el a Fekete Medve előtt… Az
nem számít, pedig a legcsinosabb. Csak írnok, de jól tud a szabója
nyelvén beszélni… Mögötte az a másik, jó lesz tartaléknak:
fogalmazó a városnál. Az a pepitanadrágos utálatos, de melegen kell
tartani. A Groll Fábián fia a Krisztinából.</p>
<p>Erre a névre bizonyos megilletődést éreztek a lányok, mert Groll
Fábián építőmester volt és teleragasztotta a várhegy oldalát
ízléstelen nagy hambárokkal és bérkaszárnyákkal. A gólyanyaku házak
az ő keze alatt nőttek és az üres tűzfalakra félholdat, meg
csillagokat pingált cinóberrel. A félholdnak hegyes orra és éhes
szája volt, mellyel vigyorgott, mint a timárok a szentmihályi vásár
után. És az emberek azt mondogatták, olyan a nevetése, mint a
szerencséskezü építőnek, kinél nem volt gazdagabb ember Budán…</p>
<p>Fia titokban Garainak hivta magát, de a vén sváb <span class=
"pagenum"><a name="Page_38" id="Page_38">-38-</a></span> előtt nem
merte megtagadni apai nevét. Nem is tagadhatta, mert úgy
hasonlítottak egymásra, mint tök a tökre, veréb a verébre. A fiatal
Garainak ugyanannyi szeplő lángolt az arcán, mint az öreg Grollnak,
aki büszkén jelentette ki:</p>
<p>– Az én fiam a legszebb fiú Budán. Minden szem szeplője ötezer
forint…</p>
<p>Voltak tehát anyák, akik megvesztegették Gruberl nénit, Groll
Fábiánnak öreg cselédjét, hogy számolná meg a foltokat.
Hozzátették, hogy csak finom bőrön jelennek meg ezek a pettyek. És
Gruberl néni kijelentette, hogy nagyobbfajta van háromszáz és
kisebb lehet vagy kétannyi. A kisebbeket csak ezer forintra
becsülték, de még így is kikerekedett a millió.</p>
<p>Garai-Groll valamelyik vasárnap délelőtt látta meg a
Primusz-lányokat. Úgy bámult rájuk, mint Szent Vendelin ökrei a
püspöksüvegre. Az első pillanatban akkorát dobbant a szive, mintha
Fábián papa egy Garai névre szóló vizitkártyát talált volna megint.
A lélekzete elfult és halszínü szeme megtelt csodálkozással. Igy
nézhette az öreg Groll az első négyemeletest, az első
cinóberfélholdat, az első csillagot a tűzfalon, az első százezret a
takarékban. Pedig azokon a dolgokon nem is volt semmi csodálkozni
való: maguktól jöttek. De ezeket a lányokat a tündérek küldték,
akik néha megtréfálják az embereket. És Garai-Groll Gusztáv úr
egyszerre lángra lobbant, mint a száraz rőzse ökörsütéskor. Nagy
hájas szíve tovább kalapált és hol az egyiket bámulta, hol a
másikat. Még Stefikének is jutott a bámulatból, pedig ő még nem
volt számbavehető.</p>
<p>Garai-Grollnak kettős volt az élete, mint a neve. Az egyiket az
öreg Groll tartotta a kezében, aki voltaképpen <span class=
"pagenum"><a name="Page_39" id="Page_39">-39-</a></span> a fián
keresztül maga élvezte az életet. A szeplős, nagyvállú gyerek
azokba a kávéházakba és budai nagyvendéglőkbe járt, amelyekbe az
apja dirigálta és – amelyekbe az öreg járt volna, ha fiatalabb lett
volna vagy harminc esztendővel. Merev, szögletes leányoknak
udvarolt, a Trost-kisasszonyokkal táncolt a lövészbálon. Fagylaltot
evett a régi Augusztnál és galambot tenyésztett a Zugligetben. Jó
viszonyt tartott nagybátyjával, a kéményseprőmesterrel és a többi
nagypénzü polgárokkal, belenyugodott abba, hogy egyszer csak el
fogja venni a Trost Klárit, akinek majdnem ugyanannyit ért minden
szeplője, mint neki, s nem is volt sokkal kevesebb.</p>
<p>Az öreg Groll meg volt elégedve a fiúval:</p>
<p>– Derék gyerek, nem félek kezére adni a pénzt!</p>
<p>Arról, hogy fiának – mint Garainak – második élete is volt, nem
tudott. Talán megütötte volna nyomban a guta. Az a másik élet odaát
folyt le Pesten, a kávéházban, ahova bécsi szabású ruhában és
galambszín kesztyűvel járt. És Pesten folytak le apró szerelmei,
melyek elviselhetővé tették budai énje életét. A kis Gloriett kék
szeme már messziről nevetett, ha meglátta az ő elefántját, a
szív-utcai háromszobás, lépcsőházra nyíló lakás diszkréten
elrejtett mindent. Itt gyöngyözött a pezsgő és három szál cigány
hegedűlte Gloriett dalait, melyek arról szóltak, hogy nincsen szebb
a szerelemnél.</p>
<p>És Garai hozzárikkantotta:</p>
<p>– A pesti szerelemnél!</p>
<p>A többit már csak hozzágondolá. Hogy Budán nem érdemes
szerelmesnek lenni, mert ott füstszagúak és szeplősek a leányok és
a nagybácsik arról beszélnek, hogy nincsen utálatosabb valaki a
puccos asszonynál <span class="pagenum"><a name="Page_40" id=
"Page_40">-40-</a></span> és a Horváth-kertben föl kéne égetni a
színjátszó bódét, mert megrontja az erkölcsöket…</p>
<p>Garai valósággal gyűlölte Budát, a templomtornyokat, melyek úgy
nyujtogatták nyakukat, mint a nagynénik, amikor észreveszik az
utcán, az ablakokat, melyek mintha a Groll-rokonság és ismeretség
kémkedő szemei volnának. És Budán csendesen, illedelmesen lépkedett
mindig, nem leskelődött asszonyok után, s hálásan gondolt a vén
Dunára, mely elválasztja Pestet Budától, hogy még a szele is
nehezen tolakodik által. Meg volt győződve róla, hogy Budán
nincsenek szépasszonyok és Gloriettek, a pezsgő, mit a Filában
töltenek, hamis, a mosoly, mely az arcokra rajzolódik, savanyú és
csak azért köszöntik egymást az emberek, mert félnek egymás
szájától.</p>
<p>Néha, amikor nagyon sok tüzet kergetett ereibe a pezsgő,
megvallotta Gloriettnek:</p>
<p>– Budán nem lehet szerelmes az ember…</p>
<p>Arra gondolt, hogyha az öreg Groll megúnná az életet és a
Kriegspartit a Gerlicénél s elmenne lefeküdni a Farkasrétre,
nyomban átalhurcolkodna Pestre, ahol van élet és van szerelem.</p>
<p>Amikor először meglátta a Primusz-kisasszonyokat, megdöbbent.
Ezek csak pestiek lehetnek. Nem merte nyomon kísérni őket, mert a
Trosték túléberek voltak és éberségük miatt beleszaladna az öreg
Groll tenyereibe, melyek még kérgesek voltak a malteroskanáltól.
Amikor azonban harmadszor is ugyanazon a helyen találkozott velük,
nem bírta megállani. Messziről, hogy senki észre ne vegye, utánuk
ballagott. És megállt a lélegzete, amikor látta, hogy eltünnek a
vizivárosi sikátorokban, becsapnak a Medve-utcába, ahol aztán
elnyelte valamelyik ház. <span class="pagenum"><a name="Page_41"
id="Page_41">-41-</a></span></p>
<p>Hogy melyik, nem tudta megmondani, mert budai énje nagyon
bátortalan volt, nem bírta elviselni a nagy kockázatot. De a
szerencse még Budán is elkezd néha mosolyogni s ezúttal Frau
Krisztin öreg alakját öltötte magára. Frau Krisztin laposat és
alázatosat mosolygott:</p>
<p>– Oh, csakhogy erre is jár, Gusztl… nagyságos fiatal úr…</p>
<p>A vénasszony majdnem erőszakkal húzta be magához. Levelet kapott
ugyanis valahonnan. Nyomban elővette okuláriumát és nekiült a
betűknek. A mesterség azonban sehogy sem akaródzott menni, nem bírt
a szarkalábakkal, melyek olyanok voltak, mint amikor a frissen
hullott havon két szerelmes kakas vitézi tornára száll. Utoljára
akkor olvasott írott betűt, mielőtt Vampuska szakaszvezető utoljára
kért tíz váltóforintot kölcsön, hogy hazautazhasson Csehországba az
anyja látására. Ott is maradt a gazember, ha nem is az anyjánál,
hanem Viszkocsil Mária hajadonnál, kit feleségévé tőn annak rendje
és módja szerint.</p>
<p>Az a levél ott sárgul valahol az almáriumban, betűi elfakultak,
az írásból nem látszik semmi, csak ez a két szó:</p>
<p>– 10 Schein Gulden…</p>
<p>Vampuska ugyanis megnyomta azt, amit fontosnak tartott és úgy
látszik az egész episztolában egyedül a tíz sájn-forintot taksálta
lényegesnek. Vampuska azonban szabályos, glédába sorakozó betűket
vetett (a csehek már azidőben is irodában voltak), ezek a betűk
azonban úgy dőltek ide-oda, mint azok az emberek, kiket az erős
Tóni kiakolbólított a Szomjas Pacsirtá-ból.</p>
<p>Hiába erőlködött, hogy megfejtse, sehogy sem <span class=
"pagenum"><a name="Page_42" id="Page_42">-42-</a></span> akartak
szavakká illeszkedni. El szerette volna olvastatni a sarki
fűszeressel, de ez a tekintély meg az üzlet rovására esett volna.
Mert ugyan ki hisz az olyan kártyavetőnek, aki nem tud még a
jelenben sem olvasni?</p>
<p>A fiatal Groll kapóra jött. Frau Krisztin bejáratos volt Fábián
úr házához, aki hitt az álmokban és a csodákban, melyeknek
magyarázója Krisztina néni vala. Rácsapván a fiatal úrra, mint a
kánya, reábízta a nagy feladatot. Garai-Groll itt budai ember volt,
és nem tagadhatott meg semmi szívességet a budai népektől. Egy
szuszra elfújta a levelet, melyet Francen Magdolna asszonyság írt a
„Három Koroná“-ból. A levél rövid volt és szólt vala imigyen:</p>
<p>Tisztelt Frau Krisztin. Látogasson meg valamelyik délután négy
órakor.</p>
<p>Amikor Groll úr (a fiatal) befejezé az elolvasást, Krisztina
néni keményen hálálkodott. De Groll úr (a fiatal) kettétörte nagy
hálálkodását:</p>
<p>– Mondja, Frau Krisztin, ki az a három gyönyörű lány, aki
valahol itt lakik?</p>
<p>Krisztina néni égnek emelte szemét:</p>
<p>– A három galamb?! Oh, Gusztl, ha maga tudná!</p>
<p>És egyszerre kibuggyant belőle a szó, mint a megfúrt hordóból a
bor. Groll úr valami nagy melegséget érzett belül, a melle
áthevült, a feje gőzben főtt. Pesti és budai énje először csaptak
össze, pedig ennek előtte jól megfértek egymással. A pesti Garai
azt mondta a budai Grollnak: én nem kezdek ki senkivel Budán, mert
mit szólnak a Trost-kisasszonyok. A budai Groll ellenben nagyban
fogadkozott, hogy itt tisztességes szándékról vagyon szó. És míg
így vitatkozott egymással Garai és Groll, Frau Krisztin keményen
<span class="pagenum"><a name="Page_43" id=
"Page_43">-43-</a></span> fogadkozott, hogy az a három galamb olyan
fehér, mint azok, melyeket Groll úr tenyészt a Zugligetben. Három
búbos galamb, akikből jó feleség válhat, de arra is jók, hogy az
ember, – hogy is mondjam, – megsímogassa az arcukat.</p>
<p>Groll úr olyan cselekedetre ragadtatá magát, melyet a pesti
Garai súgott neki. Húsz koronát nyomott Frau Krisztin kezébe. Nem
rossz jóban lenni ezzel a vénasszonnyal, aki becsoszog még a
galambdúcba is és hozzáédesgeti a legszebbet, a legbúbosabbat.</p>
<p>Groll úr úgy találta, hogy Manci a legszebb. A legbóbitásabb, a
legfehérebb, mert sehogyan sem hasonlított vala a budai
kisasszonyokra, kik szőkék és feszesre van fonva a hajuk. És ott
leskelődék félénken, bátortalanul a Medve-utca sarkán (a budai
Groll félénk természetű vala), majd elszánta magát (ilyenkor
fölébredt a pesti Garai) és elsétált a Primusz-kisasszonyok ablaka
alatt. Eleinte egyszer, majd kétszer és végül már nekibátorodva
fölhúzta Garai galambszín keztyűjét, rezedaszínű nyakkendőt kötött
és Muttermayer néni nagy döbbenetére odacsatlakozott a rajongók
közé, kik közül kivirított, mint a pipacs a búzából.</p>
<p>Ica vette észre először Groll-Garai urat, Krisztina néni sietett
beujságolni a legújabb lovagot. És amikor megjelent a Medve-utcán,
mindig odaküldte az ablakhoz Mancit:</p>
<p>– Mosolyogj már egyet arra a szeplős elefántra…</p>
<p>Manci engedelmesen hajlott ki a muskátli fölé és a többi lovagok
nagy megbotránkozására Groll úr felé hintett egy óvatos, mégis
meleg mosolyt. A többi lovag, a főhadnagy és a statisztikai
számgyakornok gyülölködő pillantást vetettek Groll urra s
csodálkozva, <span class="pagenum"><a name="Page_44" id=
"Page_44">-44-</a></span> érthetetlenül bámultak Mancikára. Ők még
nem tudták, hogy minden szeplő többet ér, mint a Medve-utca egy-egy
telke házastul, mindenestül…</p>
<p>Hanem Frau Krisztin ugyancsak megdöbbent, amikor Groll úr (a
fiatal) magára hagyta a levéllel, meg a húsz koronával. Nem a húsz
korona döbbentette meg, mert az ember nem attól a pénztől ijed meg,
melyet a markába nyomnak. A Francen Magdaléna ijesztette meg. Ez a
Francen Magdaléna gyanús hírben állott a budai polgárok előtt. A
Három Koronába nem is igen mertek kíséret nélkül engedni fiatal
leányt. Azt beszélték a sikátorutcákban, a cikóriaszagu
kávémérésekben, hogy Francen Magdolna galambokkal kereskedik.</p>
<p>Francen Magdolnának tánc- és illemiskolája volt. Nála még régi
táncokat is tanítottak, amelyeket öreg dámák és vén kisasszonyok is
lejtettek valamikor a redutban. Popelka úr volt a mestere a táncnak
és segédje Knill Erazmus álla alatt állandóan hegedűt szorongatott,
lévén meggyőződése a mesternek, hogy csak hegedűre lehet igazán
ringatódzni. Az egyik lábával a taktust verte, állával bólogatott,
a hegedű pedig nyafogott, mint az álmos gyerek…</p>
<p>A tánciskola csak szeptemberben nyilt meg az Ezüst Csillagban,
de Magdolna kisasszony már a nyáron szétküldötte a meghívókat. És
bár féltették tőle leányaikat az anyák, mégis elküldötték (nagy
fedezet alatt), mert az volt a legenda, hogy a táncleckéken fiatal
hercegek jelennek meg inkognitóban, na és az ember sohasem tudhat
semmit. A szerelem már nem egyszer tett csodát.</p>
<p>Frau Krisztin felcsoszogott a várhegy oldalára, benézegetett a
nyitott ablakokon, melyek mögött szabályos <span class=
"pagenum"><a name="Page_45" id="Page_45">-45-</a></span> élet
folyt. Egyenletesen, mint az alvó ember lélekzete. Az asszonyok
himzőrámára hajlottak és sokszínszárnyú pillangókat varrtak ki
selyemmel, a leányok pedig etüdöket zongoráztak, melyeket valamikor
egy cseh karmester komponált és álmos őszi délutánok hangulata ült
a billentyűkre. Frau Krisztin szomorúan állapította meg, hogy az
emberek nem változtak, csak ő lett öregebb. Amikor Vampuskával
sétálgatott az özvegyek utcáján, ugyanazok az etüdök levegőztek ki
az ablakokon és ugyanazokat a pillangókat hímezték az
asszonyok…</p>
<p>A Három Korona ott állt az özvegyek utcájának homlokán, a
bástyák alatt. Valamikor vendégfogadó volt és három korona
begyeskedett a kapubolt fölött. A három korona most is megvolt, de
aranyozásuk lekopott. Lemosta az idő, lemosták a bús őszi esők,
melyek nedves tenyerükkel csapkodják a házakat.</p>
<p>A Három Koronából eltünt a fogadós. Eltüntek a vendégek, a
kocsiszínben nem vesztegelnek a pántos úrihintók, a szénapadlás
ajtaján berozsdásodott a lakat és állandó lakók telepedtek meg a
boltíves szobákban. Öreg kisasszonyok beszéltek naphosszat az
Arapapagállyal, öreg svarcvaldi órák kakukolták az elszálló időt.
Nehány pesti ember bújt meg a vén szobákban, remélvén, hogy a
hitelezők nem tudnak megbírkózni a hegymeredekkel…</p>
<p>Frau Krisztin tisztességtudóan köhögött Magdolna kisasszony
ajtaja előtt. Csak azután merte megnyomni a csengőt, mely élesen
berrent meg és az egyetlen új dolog vala a házban.</p>
<p>Magdolna kisasszony maga nyitott ajtót. Magas, gömbölyü személy
volt, a haja színezüst, de sűrű. Az arca fehér és ránc nélkül való,
de az öregség rajta ült <span class="pagenum"><a name="Page_46" id=
"Page_46">-46-</a></span> nyakán meg húsos kezén. Selypítve beszélt
és rejtelmesen suhogtatta ruháját. Amikor bevezette Krisztinát a
belső szobába, Aralóra, a papagály elrikoltotta magát:</p>
<p>– Jó reggelt excellenc! Jó reggelt excellenc!</p>
<p>Magdolna kisasszony leültette Frau Krisztint s miután
elhallgattatta az indiszkrét papagályt, beszélni kezdett:</p>
<p>– Frau Krisztin, három csodaszép gyerek van a maga
utcájában!</p>
<p>– Három galamb, – mondotta Krisztin néni.</p>
<p>– Az a három galamb kellene nekem az iskolába. Hozza el őket
ide. Tudja, a kegyelmes úr sokszor benéz a tánchoz. Minden
esztendőben kell, hogy keressek néhány szép gyereket, akik
ösztöndíjat kapnak. Tudja, a kegyelmes úr nagy gavallér és szereti
a szépet…</p>
<p>Krisztina néni kimerítő tudósítást adott. Amikor elment,
Magdolna kisasszony bankjegyet csúsztatott a markába, Aralóra pedig
recsegve trombitált:</p>
<p>– Au revoir excellence! Au revoir! Au revoir!</p>
<h2>IV.</h2>
<p>Groll úr és Garai úr testvéri békességben éltek egy bőrben. Soha
nem bántották egymást. Groll úr helyeselte, hogy Garai úr esténként
a Groll-familiához nem illő cselekedeteket bonyolít le Gloriettnél,
aki kétértelmü dalokra tanítja vala és úgy itatja pezsgővel, mintha
egyszer főzött sör lenne a Szomjas Pacsirtánál. Elvégre e tisztes
polgárhoz nem illő dolgokat nem cselekedheti senki, aki Groll névre
hallgat. Aztán meg Garai úr megértő vala. Megértette Grollt, aki
vasárnap <span class="pagenum"><a name="Page_47" id=
"Page_47">-47-</a></span> délutánonkint kénytelen durákot játszani
a kéményseprőéknél és szépeket mondani, megfésült és anyák fülének
is elviselhető dolgokat suttogni a seprőnyél növésü Trost
kisasszonyoknak. Megértette, hogy miért titkolja el lényének kettős
voltát, hiszen Groll mindent elmondott Garainak, amúgy sem
titkolhatván el előtte semmit. Így aztán nem volt probléma, amely
meg ne oldódott volna. Garai könnyelmü szoknyavadász és léhütő
vala, Groll Gusztáv úr pedig gyöngye a budai ifjúságnak. Lelke
tiszta és mocsoktalan volt, viselkedése józan apák unokájához
illő.</p>
<p>Gloriett, a nevetőszemü ördög, nem tudott semmit sem Grollról, a
derék budai ifjúról. Garai úr meg volt győződve, hogy az a mamlasz
nem is érdekelné, hiszen Grollra rá sem néz senki, aki selyem
alsószoknyát visel. Garai hódító fiú volt, kedves, könnyelmü,
bohém, minek is tolakodnék suhogóruhás asszonyok mellé az a
trottli, kit Garai úr vidámabb perceiben maga is megmosolygott.</p>
<p>És meg volt elégedve élete ilyetén való elrendezésével. Élt,
mint hal a vízben és sohasem is gondolt arra, hogy egyszer csak
elapadnak a vizek, elfogy a friss forrás és akkor egyszerre vége
lesz mindennek, Pestnek, Gloriettnek, a lépcsőházi háromszobásnak,
a pezsgőnek, dalnak, ölelésnek és Trost Klárika fogja felköltögetni
reggelenkint, amikor éppen Gloriettről álmodik. Mert ezek a
Trost-leányok még az álmokat is ellenőrzik…</p>
<p>De erre nem kerülhetett sokáig a sor. Groll úr (az idősebb) nem
erőltette, mondván, hogy jó ha a férfiember kitombolja magát,
mielőtt élete párjává teszen valamely hajadont. A kitombolás alatt
Groll úr (az idősebb) sashegyi spriccert és kuglipártit értett a
<span class="pagenum"><a name="Page_48" id=
"Page_48">-48-</a></span> Nagydiófánál, görög bor kortyogtatását a
rácvárosi korcsmákban és kirándulást a határhegyre, hol kékszemü
ibolya bámul szeliden a bokrok alól. Ennyi elvégre elég a
kitombolásra.</p>
<p>Egy napon azonban nagy változás esett. Hideg szél kezdett fújni
Garai úr titkos rózsakertjére. Gloriett ugyanis egy este így
köszöntötte őt:</p>
<p>– Jó estét Groll úr!</p>
<p>Garai úrban meghült a vér és elsápadt. Nem tudott mit felelni,
csak bambán, értelmetlenül nézett Gloriettre, ki ezüstcsengetyű
hangon csilingelt:</p>
<p>– Groll úr! Groll úr!</p>
<p>Nem sejtette, hogy Gloriett honnan tudta meg. Nem is kutatta,
mert rettentő félelmet érzett és a megriadt ember nem nézi, ki lőtt
be az ablakán. Gloriett azonban megvigasztalta:</p>
<p>– Na, azért nem szégyen, ha valakit Grollnak hívnak!</p>
<p>És elkezdte simogatni, becézni, keze érintése olyan volt, mint a
bársonyé. A hajából ibolyaillat áradt, a szeméből leányos sugár. De
mindez Grollnak szólt és Garai úr rémülten vette észre, hogy –
megcsalják. Megcsalja Groll, a trottli, aki durákot játszik és
galambot tenyészt. Fájdalmasan állapította meg, hogy nincsen
veszedelmesebb vetélytárs: a lenézett, megvetett, megcsúfolt Groll
egyszerre csak ott úszott Gloriett vágyaiban, ki észre sem vette
többé Garait.</p>
<p>Csalhatatlan jelenségek beszéltek erről. Gloriett ugyanis egy
csapásra megváltozott. A fejébe vette, hogy Budán jobb a levegő és
hattyútestü felhők úsznak az égen. A napsugár vérszínü rózsákat
szippant ki a földből és nincsen szebb, mint a szakállas barátok
harangmuzsikája. <span class="pagenum"><a name="Page_49" id=
"Page_49">-49-</a></span></p>
<p>– Egyszerre megtisztulnék, – mondotta Gloriett, aki észrevette a
legelső pillanatban, hogy Groll úr értékesebb valaki, mint a léhűtő
Garai és titokban arra gondolt, hogy nagyszerű volna valami rendes
asszonynak lenni, leszokni a táncról és a pezsgőről, misére járni
vasárnap délelőtt, durákot játszani szűk családi körben a
kéményseprőéknél.</p>
<p>Amikor ezekről a dolgokról beszélt, Garai úrban meghűlt a
vér.</p>
<p>– Jaj, de megbutult ez a lány! – gondolta.</p>
<p>Akkor meg éppen elfult a lélekzete, amikor Gloriett nyitott
automobilon kezdett szaladgálni a Krisztinában és Groll úr (az
idősebb) háza előtt meglassította a gépkocsit. Kiváncsian bámult be
az ablakon és kacagva beszélte Garai úrnak, hogy micsoda pompás
birsalmaillat levegőzött ki a szobákból és hogy Groll úr (az
idősebb) aranyos ember.</p>
<p>Garai úr homlokbőrén keresztülgyöngyözött a veríték. Ez az
aranyhaju vadállat még képes, beállít Groll úrhoz (az idősebbhez)
és imigyen köszönti:</p>
<p>– Kisztihand papa!</p>
<p>Ennek azután tragikus következése lészen, melytől egyformán
rettegett Groll úr (az ifjabb) és Garai is. Groll úr (az idősebb)
ugyanis nem érti a tréfát. Rettentő öklével odabarackolja
szerelmetes fia fejebubjára a véleményt.</p>
<p>– Majd adok én neked! Du Vagabund! So a’ Person!</p>
<p>Most már reszketve surrant fel a szív-utcai háromszobásba, ahol
Gloriett egyszerű, asszonyos ruhában várta, haját feszesre fésült
sűrű fonatban csavarta homlokára, miképpen a Trost kisasszonyok. És
kijelentette, <span class="pagenum"><a name="Page_50" id=
"Page_50">-50-</a></span> hogy utálja a táncot, meg a pezsgőt és
limonádé-melódiákat kopogott a zongorán, melyeket Groll papa
énekelgetett a Zöld hordóban, amikor az épülőfélben levő
bérkaszárnyák bokrétaünnepét tartotta szerelmes jó fiával.</p>
<p>Garai úr érezte, hogy elveszítette a csatát: Groll kiszorította
a lány szívéből. Nem bánta volna Gloriettet, de bánta a titkot,
melyet még Grollnak (a fiatalnak) se mondott volna el, ha nem lett
volna egy bőrben, egy pettyes bőrben vele. Mert ez a lány mindenre
képes. Le fogja leplezni Groll papának és akkor vége van mindennek,
ami ifjúság és ami szép. Az öreg úr nem ismeri a tréfát és
összepárosítja a Trost kisasszonnyal, aki száraz, unalmas és
rendes, mint a budai asszonyok fehérnemű-fiókja, melyben a
Gugger-hegyen nőtt levendula erjed.</p>
<p>De nem adta föl a harcot. Garai úr még nem akart meghalni,
eltünni, megsemmisülni, még nem akart elfoszlani, mint a régen
hallott bordalok, melyek kiszállanak az ember fejéből a régi
mámorokkal. Állta a harcot, csak azon a barackszüreten szeretett
volna túl lenni, mely bő termésünek igérkezik vala és amelyet Groll
papa fog kikopogtatni fia fejebubján. Már szerette volna
megverettnek, megcsapottnak érezni magát (nadrágszijjal is fürgén
bánik az öreg!), hogy aztán megmentse énje értékesebb felét: Garai
urat.</p>
<p>Valósággal meggyűlölte Gloriettet, aki teljesen kivedlett
stilusából. Gyűlölte új frizuráját, polgári szabásu ruháit,
nyafogását, szenvelgését. Úgy festett, mint valami karrikatura,
melyet vasárnaponkint gyönyörködve látnak a Witzrakete lapján a
polgárasszonyok.</p>
<p>Napról-napra kiállhatatlanabb lett a leány és nem <span class=
"pagenum"><a name="Page_51" id="Page_51">-51-</a></span> is
titkolta szándékait, hogy szeretne Grollné lenni, menye a milliomos
Groll Fábiánnak, rokona sok tisztes polgárcsaládnak és idővel
bálanyja lenni a lövészeknek. Ezt aztán nem birta ki Garai úr.
Egyszer ráförmedt Gloriettre:</p>
<p>– Ne beszéljen butákat. Maga nem ismeri az öregemet!</p>
<p>Gloriett fölényesen mosolygott:</p>
<p>– De ismerem magamat! Ne féljen, én tudok öreg emberek nyelvén
beszélni!</p>
<p>Garai úr már az ifjabb Groll fején érezte ama megszámlálhatatlan
daganatokat, mellyel ez a szerelem végződni fog. És elhatározta,
hogy szakít Gloriettel. Elhatározása nem volt nehéz, mert
rámosolygott a Primusz kisasszonyok hamvas arca, kik szelidek
valának, mint a legelső tavaszi nap és úgy ringatóztak, járván a
budai utcákat, mint az orgonavirág a szélben.</p>
<p>A Primusz kisasszonyokon csapott először össze Groll meg Garai.
Hogy föllángolt benne az első tűz, Groll újra kezdett nagyon
nekimelegedni. Garai hallgatott, hiszen ott volt Gloriett. És mint
Groll kezdett sétálgatni a Medve-utcában, elnézni a sarkon a fekete
medvét, mely egy fülkében állott a sarokház falán. Ez a medve
haragosra érett barackot evett s ez eszébe juttatá Groll papa
vérbíróságát. Hogy azonban Garai kezdett kiszorulni Gloriett
vágyaiból, egyszerre feltámadt a Medve-utcán. És elhatározta, hogy
Mancit mint Garai fogja szeretni, valahol a József-utcában kibérel
egy négyszobás lakást. Ha Gloriett hármat érdemelt, Mancika
megérdemel legalább négyet. Mint építőmester kubikméterekben is ki
tudta fejezni a különbséget, <span class="pagenum"><a name=
"Page_52" id="Page_52">-52-</a></span> mely Gloriettől elválasztja
Mancikát. Imigyen született meg a negyedik szoba, melyben
perzsaszőnyeg fogja megfojtani a hangot, melyre kiváncsi szomszédok
lesnek, amikor két ember magára marad.</p>
<p>Garai úr fantáziája kigyulladt, mint a mécses a Nepomucénusok
szobra alatt. Képzeletben már ott látta Mancikát abban a negyedik
szobában, már érezte a forró karokat, a mámoros éjszakákat. A dolog
nem is látszott nehéznek, hiszen Frau Krisztin elmondott sok
mindent, amit jó tudni egy lovagnak, aki aranypénz-muzsikával
dalolja a szerelmi vallomást. Tudta, hogy nemcsak Primusz mester
iszik hitelben a Pacsirtánál, hanem ugyanezt műveli Primuszné
asszonyság is a sarki fűszeresnél, aki csak Ica mosolygására volt
hajlandó megnyitni a hitelt. És a Primusz kisasszonyok szalámit
vacsoráztak, pedig finom pástétommal kellene élniök, gyengére sült
pecsenyével, habostortával, hogy hamvas maradjon az arcuk.
Gyöngyöző pezsgőt kellene szürcsölni kristálypohárból, hogy a
szemükből ki ne lobbanjon a láng.</p>
<p>Primuszéknál csakugyan sátrat vert a penészszakállu szegénység.
A lányok száján megfagyott a dal, elbágyadt a mosolygás. Már csak
megszokásból nézegettek ki az ablakon a lovagokra, hogy valamivel
elhessegessék azokat a szomorú gondolatokat, melyeknek szárnya alá
Primuszné asszonyság fujta a levegőt. Ezek a gondolatok arról
beszéltek, hogy a budai hegyek mögül már lesóhajtja a hervadás
nótáját, maholnap az ősz és az ősz mögött a nagyszakállu,
jégcsapbajuszu Télkirály lovagol. És üres a kamra, Primusz mester
nem hajlandó koporsót vállalni, pedig Wohanka Tóbiás felkinálta
neki. De az öreg megkötötte magát és kijelentette, hogy inkább
kiáll a <span class="pagenum"><a name="Page_53" id=
"Page_53">-53-</a></span> barátok temploma elé koldulni, semhogy
köpönyeget faragjon a halálnak, mely akkor ellátogat a családjához
is.</p>
<p>A lányok hang nélkül hallgatták anyjuk szipogását, ki mint a
harmónika sírta panaszát. Hogy száll az idő, felnőttek a lányok és
egyik sem keres. Csak nótáznak és ott sétáltatják a ház előtt a
gavallérokat. Pedig azok a gavallérok nem is olyan utolsók,
legalább Frau Krisztin azt beszéli, hogy annak a szeplősnek
milliója van. Abból a millióból telnék sok mindenre és nem kellene
könyvre vásárolni a Fekete medvénél, aki már messziről morog, ha
meglátja Stefikét. Stefike járogatott ugyanis a Fekete medvéhez,
akit becsületes nevén Warmpoltzter Tóbiásnak hívtak és aki jobban
szerette a fagyos bankót, mint a meleg mosolygást, mellyel Stefike
fizetett.</p>
<p>Warmpoltzter azonban az utóbbi napokban megszelidült és amikor
Stefi átszaladt cukorért, sonkát és sajtot is csomagolt a cukor
mellé, nemkülönben fehér kenyeret. Primuszné nem értette a
fölmelegedést, még Ica sem, akinek pedig legtöbb volt a
sütnivalója. Mert a hernyóforma sváb már tegnap kijelentette, hogy
a hitelnek pedig – slussz.</p>
<p>Ebből az álláspontjából azonban kizökkentette Groll úr (az
ifjabb), aki félrehúzta egy sarokba az öreget. Ettől a pillanattól
fogva elvihették volna Primuszék az egész boltot, még az
ostornyelet és a kulimászt is, ha éppen kedvük telt volna
benne…</p>
<p>Amikor aztán felbontották a cukorcsomagot, a csomagban levél
volt, a levélben névjegy, a névjegyen betűk: Garai Gusztáv
építőnagyvállalkozó. A névjegy hátán néhány kusza sor beszélt
arról, hogy tiszta és őszinte vágy húzta az igen tisztelt
kisasszonyokhoz, <span class="pagenum"><a name="Page_54" id=
"Page_54">-54-</a></span> akiket tisztelettel kér, hogy adjanak
alkalmat a bemutatkozásra.</p>
<p>A levelet Stefike vette észre (ő volt a legjobb szemü) és Ica
kezébe lopta. Ica összebujt Mancikával és haditanácsot tartott.</p>
<p>– Te, ez a Groll szörnyű nagy trottli, meg kellene puhítani…</p>
<p>– Nekem nem tetszik, – felelte Manci, aki válogatós természetű
volt és mindig mesebeli hercegekről álmodozott.</p>
<p>– Nem az a fontos, hogy tetszik-e, hanem hogy…</p>
<p>A többit elkuncogta. Mert a szeplőkre gondolt, a tányérnagy
szeplőkre, melyekre még az Angol-Bank is látatlanul kifizetne egy
milliót. Egyébiránt még csak sejtelme sem volt arról, hogy
Groll-Garai úrban micsoda változás ment végbe s hogy kettős énje
szörnyű viaskodást folytatott egymással. Garai azonban legyőzte
Grollt és elhatározá, hogy ő intéz ostromot.</p>
<p>A Primusz-kisasszonyok alig tudták elfojtani kacagásukat, amikor
Garai úr vasárnap délelőtt bemutatkozott.</p>
<p>– Garai Gusztáv vagyok, – mondotta, miközben meghajtotta
magát.</p>
<p>Igy tanulta az Ezüst Csillag-ban, ahol Popelka mester nyesegette
a budai palántákat, táncra és illemre tanítván az ifjakat. Főképpen
az ifjakkal foglalkozott, mert hiszen a leányok már hazulról hozták
a levendula szagu illemet. Garai úr csak az eldadogott formaságból
vette észre, hogy kitört belőle a Groll (az ifjabb) és elrestellé
magát. Akkorákat szuszogott, mint a propeller, mely tüdővészt
kapott a Duna közepén és csak nagy erővel tud révbe lubickolni.
Nagynehezen összeszedte magát és megszólaltatta Garait:
<span class="pagenum"><a name="Page_55" id=
"Page_55">-55-</a></span></p>
<p>– Már régen szerettem volna megismerkedni a hölgyekkel!</p>
<p>Ica elkuncogta magát, ami Garai urat Grollá törpítette. Garai
többet föl sem tudott ébredni, mert Groll úr a galambokról kezdett
beszélni. A galambokról, melyek suhogva szállnak és muzsikát
csapnak szárnyukkal a levegőben. Az a muzsika olyan, mint az
elfojtott kacagás.</p>
<p>– Maguk éppen olyanok, mint három galamb. Mint három fehér
galamb!</p>
<p>Ezt elmondotta vagy tízszer is, de nem kapott rá választ. És
elbátortalanodott, úgy érezte magát, mint a gyermek, amikor
nagyobbak közé kerül. Hagyta, hadd vezessék, boldog volt, hogy
köztük lehetett. És a lányok vitték. Vezették össze-vissza, amerre
játékos kedvüknek tellett. Úgy érezték magukat, mintha egy lompos
nagy idétlen kuvasz vetődött volna hozzájuk, melynek megbámulják
cammogását. És mindenki utánuk fordult. Az ablakok kinyiltak és
kiváncsi nézések lopakodtak nyomukba. A lányok szembeszéddel
mondották el véleményüket.</p>
<p>– Borzasztó ostoba, – mondotta Manci szeme.</p>
<p>– Na, na, de azért ravasz, – felelte Ica.</p>
<p>– Szebb gavallért is el tudnék képzelni, – szemtelenkedett Stefi
kék szeme, erre azonban rácsaptak mind a ketten:</p>
<p>– Te fogd be a szájad! – villogott a két nézés, mire aztán Stefi
a járókelőkkel kezdett foglalkozni.</p>
<p>Groll úr akkorákat sóhajtott, hogy megrezdültek a gesztenyefákon
a levelek. Garait siratta titkon, aki nem mert megszólalni, pedig
ugyancsak lett volna mondanivalója. Amikor azonban a lányok
keresztülvezették a Lánchídon, egyszerre előkerült. Pesten volt,
<span class="pagenum"><a name="Page_56" id=
"Page_56">-56-</a></span> a pesti oldalon, mely tüzet lehelt ereibe
és bátorságot szívébe.</p>
<p>Ica úgy intézte, hogy magára maradjon Mancival. Garai úr hálás
pillantással fizetett és hogy összestimmelte lépéseit Mancikáéval,
elkezdte az ostromot:</p>
<p>– Már régen vágyódom erre a percre, kisasszony!</p>
<p>– Előbb is meg tudtam volna szerezni, ha nem olyan ügyetlen!</p>
<p>– Budán mindenki ügyetlen. Engem ott sokan ismernek. Meglássa,
holnap mindenki arról fog beszélni, hogy én magukkal mentem!</p>
<p>– Olyan nagy baj az?</p>
<p>– Nem. Nem nagy baj. De nem szeretem. Ezért akarok Pesten
lakni!</p>
<p>– Na és miért nem lakik ott?</p>
<p>Garai úr nagyot nyelt:</p>
<p>– Mert tudja… Tudja, hiányzik valaki, akivel odaköltözzem… Aki
olyan legyen, mint maga. Barna haju és barna szemü…</p>
<p>Garai úr kivörösödött. A szeplők tüzesek lettek, mint a fekete
éjszakában szálló szikra. Manci úgy érezte, hogy csupa parázs ég
mellette, mely megperzseli haját és ruháját. Önkéntelenül oldalt
lépett, Garai úr pedig reábámult halszínű szemével:</p>
<p>– Mondja Manci, hány szobás lakást szeretne maga?</p>
<p>– Hatot, – felelte Manci könnyedén, – hatot…</p>
<p>– Oh, én meg fogom szerezni magának, Manci. Tudja én…</p>
<p>Azt akarta mondani, hogy nem sajnálja a pénzt, de Manci
közbevágott:</p>
<p>– Hagyja csak. Erről majd beszélünk még! <span class=
"pagenum"><a name="Page_57" id="Page_57">-57-</a></span></p>
<p>Amikor a sétának vége volt, Garai úr újjászületett. Tegnap talán
titokban még sajnálta is Gloriettet, ma azonban örült, hogy a
dolgok ilyetén formát vettenek magukra. Nem is merte álmodni, hogy
Mancika ilyen könnyű és megértő legyen. És nem is sajnálta azt a
kétszobás többletet, melyet Mancika kivánt.</p>
<p>– Megéri, – mondogatta, – bizony Isten megéri…</p>
<p>És most már elhatározta, hogy felkeresi Raxot. Rax doktort, az
óbudai fiskálist, aki majd elintézi a dolgot Gloriettel. Azzal
ugyanis tisztában volt, hogy fizetni kell. Gloriett nem az a lány,
akivel olyan könnyű kibabrálni. És mert ismerte ezt a sarki
igazságot, ezért fordult vala óbudai fiskálishoz, mert Óbudán
laknak a legravaszabb rókák, tehát Óbudán nőnek a legcsavarosabb
eszü fiskálisok is. Rax bácsi még a cementes olaszokkal is el
tudott bánni, hogyne tudna elbánni egy pesti lánnyal?</p>
<p>Mancika otthon elmesélte Icának, hogy mit mondott Garai. Ica
felhúzta az orrát:</p>
<p>– Nem szeretem, hogy mindjárt ezzel kezdte. A lakásról utóljára
beszél az ember.</p>
<p>Ica ugyanis azt képzelte, hogy Garai úr hebehurgya ember, aki
hamar megbánja a dolgokat. És megdicsérte Mancikát, aki ügyesen
kisiklott a felelet alól.</p>
<p>– Csak melegen kell tartani, mint a kenyeret sütés előtt!</p>
<p>Mancika nem volt elragadtatva a gyors sikertől, alapjában véve
nem bánta volna, ha Garai úr Icába lett volna szerelmes, de úgy
érezte, hogyha így történt: szabályosan történt.</p>
<p>– Elvégre én vagyok soron, – mondotta és kissé <span class=
"pagenum"><a name="Page_58" id="Page_58">-58-</a></span>
megborzongott, amikor Garai vércseppszínű szeplőire gondolt. De Ica
leintette:</p>
<p>– Azért egészen jó fiu. És kezelhető. Nem kell alatta eloltani a
spirituszt!</p>
<p>A Medve-utcában bizonyos tisztelettel kezdtek reájuk nézni az
emberek. Groll közeledése meggyujtotta az érdeklődés szövétnekét.
Erről beszéltek az emberek és erről suttogtak a vénasszonyok a
benyilókban és a kapuboltok alatt. És találgatták, hogy mi lesz a
vége. A gyöngébb szívüek, akik szerettek megjelenni a temetéseken
és elérzékenyedtek, amikor lakodalmat láttak: azt találgatták, hogy
melyik templomban lesz az esküvő. A józanabbak azonban kételkedtek
ebben a dologban, mert ismerték az öreg Grollt. Muttermayer néni,
aki számon tartotta a budai dolgokat és szolidáris vala a
kéményseprőékkel, megcsóválta a fejét:</p>
<p>– Vajjon mit szólnak ehhez a Trosték?</p>
<p>Mert ez nem illő dolog. Groll Gusztáv ugyanis minden nap
megjelent az asztalosék ablakánál és hosszú beszélgetésbe
keveredett azzal a barna lánnyal, aki mindennek való, csak
feleségnek nem. Mert puccos, mint a páva és egész nap énekel, mint
a színházi nők. Muttermayer néni lelkének rosszúl estek e dolgok és
egy szép napon felölté fekete selyemruháját és fekete csipkekendőt
tett a fejére s elballagott a Krisztinába Trosték felé.</p>
<p>Groll úr már kinézte a lakást. Apróra kikérdezte Mancikát, hogy
mit hogyan szeretne – ha hatszobás lakása volna. És bár sohasem
látta, mégis ő rendezte be messziről. A butorokhoz úgy értett, hogy
csoda, hiszen asztalos lánya volt, a szőnyegekhez meg azért tudott,
mert sokat nézte Pesten a kirakatokat. Azok a kirakatok lopják a
szívekbe az első vágyat és termékenyítik <span class=
"pagenum"><a name="Page_59" id="Page_59">-59-</a></span> meg a
lányszíveket a bűnre. Muttermayerné csakúgy, mint Warmpoltzter úr
legalább ezt vallották, megtoldván azzal, hogy rendes ember csak
olyan boltban vásárol, melynek nincsen kirakata.</p>
<p>Garai úr berendezte a lakást. Puha és meleg fészek lett belőle.
Parfümös üvegeket állított az asztalokra és kihúzta dugójukat. Az
illat beszívódott a szőnyegekbe és a kárpitokba, benne kavargott a
levegőben. Garai úr most már csak arra a várt, hogy Rax doktor
elintézze Gloriettet és akkor a kalickába beszáll a fehér galamb.
Természetesnek tartotta, hiszen Mancika mindent helyeselt. Nem
mondott ellent soha. Még akkor sem, amikor világosan megmondta:</p>
<p>– Majd ha odaát fogunk lakni…</p>
<p>A hatszobásról nem szólt semmit, meglepetésnek tartogatta.</p>
<p>Hanem Rax doktor kemény dióba harapott. Amikor Gloriett
kisasszony megjelent előtte, úgy képzelte, hogy tízperces lesz a
dolog. De hogy kinyitotta száját, konstatálta, hogy az eset nem
tartozik az egyszerűek közé.</p>
<p>– Abból nem eszik Groll Gusztáv úr, – mondotta kereken.</p>
<p>– De kisasszony, gondolja meg…</p>
<p>– Már meggondoltam. Jogom van hozzá és én érvényesítem jogomat.
Ha nem tudom szép szerével, olyan skandalumot csinálok, hogy…</p>
<p>Rax doktor hagyta, hogy kidühöngje magát. Akkor aztán szárazon
megkérdezte:</p>
<p>– Kisasszony, mondja meg, mennyi pénzt óhajt?</p>
<p>– Egy krajcárt sem. Még ha két szekérrel hozzák, se kell. Nekem
jogom van Groll Gusztávhoz…</p>
<p>Rax doktor vállat vont. Aztán elhivatta Groll <span class=
"pagenum"><a name="Page_60" id="Page_60">-60-</a></span> urat (az
ifjabbat). Groll úr elsápadt a rémülettől, amikor meghallotta az
esetet.</p>
<p>– Meg fognak verni, – gondolta szomorú rezignációval és titokban
dühös volt Garaira, aki minden bajnak az oka. Groll Gusztáv sohasem
csinál efféle butaságot, az ilyesmi csak Garaitól telik ki.</p>
<p>– Egyezzék ki vele, akármit kérjen is, – könyörgött Rax
doktornak, aki azonban nem sok reménnyel biztatta. Ezeket a pesti
pillangókat nehéz elhessegetni, ha rászoktak valakire.</p>
<p>Gloriett félredobta a fiskális második levelét. Egy délután
fölvette legszerényebb ruháját, a haját egyszerű kontyba csavarta
és omnibuszra ült. Szerényen, miképpen a polgárasszonyok, kik
átmerészkedének a pesti partra. Az omnibusz lassú baktatással
csörömpölt keresztül a hídon és beleringatá az alagút szájába, mely
olyan, mint a bibliai cethal szája, mely tisztátalanul szippantja
be a kétkedőket és megtisztulva teszi partra. Mire a pesti ember
leszáll a budai templom előtt, úgy érzi magát, hogy elmaradt
mögötte minden, ami Pest és ami hangos, lépése meglassudik és
ereibe beleömlik a hegyek levegője, mely tavasszal virágporral
vagyon tele.</p>
<p>Gloriett arcát sűrűfonásu fátyol védte a széltől és a kiváncsi
pillantástól. Mert az asszonyt megnézik ideát is, akkor meg éppen,
ha olyan, mint Gloriett. Gloriett ugyanis olyan volt, mint a
mágnes, mely magához szívja a vasport. És kiváncsi pillantások
repültek feléje, a pillantásokból azonban hiányzott az éhség, mely
odaát a túlsó oldalán kilobbant százféle alakban. A nézésekben
azonban nem volt egyéb, mint csodálkozás és Gloriett meg volt
elégedve magával.</p>
<p>– Tisztességes asszonynak tartanak, – gondolta <span class=
"pagenum"><a name="Page_61" id="Page_61">-61-</a></span> titkos
örömmel és gondosan maga alá húzta lábát, nehogy meglássák áttört
harisnyáját. Budán ugyanis nem tartják tisztességes asszonynak azt,
aki áttört harisnyát visel.</p>
<p>Ennyit azonban nem akart áldozni a tisztességnek, amely amugy is
sokat követel az asszonyi hiúságtól. Amikor Groll Fábiánék háza
előtt megállott, le szerette volna húzni mégis ezt a harisnyát, de
már nem volt érkezése. Babonás volt: cselekvések előtt nem
szeretett visszafordulni.</p>
<p>A ház földszintes volt és úgy terpeszkedett el az utcán, mint a
jóllakott macska a napon. Az ablakon régimódi spaléták, a kapu
fölött faragott dísz. Amikor megrántotta a csengőt, hangosan
kopogott fel a szíve. Valami aggodalom szállotta meg. De hamarosan
összeszedte magát, mert csoszogó, öreges lépések reszkettek
keresztül a nehéz tölgyfadeszkán és valaki köhécselt. Gloriett
illedelmesre igazította magát, mert nem lehetetlen, hogy Fábián úr
maga kecmereg elő valahonnan. Budán furcsák az emberek.</p>
<p>Ezt csak akkor konstatálta, amikor kinyilt a kapu és egy kócos
öregasszony arca rajzolódott bele a nyilásba. Gruberl néni volt, az
öreg szakácsné, akiről csakúgy csepegett az alázat. Amikor meglátta
a finom úri dámát, összegörnyedt, mint a harmónika, melyből
kiszállt a sóhaj.</p>
<p>– Groll urat keresem, – mondta Gloriett.</p>
<p>– Az öreg Groll urat? Óh igen, tessék…</p>
<p>Groll Fábián úr ingujjban volt, amikor Gruberl néni rászólt,
hogy itt van egy finom úri dáma. Groll Fábián erre felhúzta a
kabátját és előcammogott az irodából. Lassú, komoly lépéssel vitte
magát keresztül a folyosón, melyen mindenki lábujjhegyen járt rajta
<span class="pagenum"><a name="Page_62" id=
"Page_62">-62-</a></span> kívül. Igy volt ez időtlen idők óta a
familiában: a sarkán csak egynek lehetett járnia.</p>
<p>Amikor Gloriett meglátta, hangos zokogással szorította ki formás
kebléből a levegőt.</p>
<p>– Groll úr, óh, Groll úr!</p>
<p>Groll Fábián meghökkent. Effélét nem látott gyerekkora óta.
Ebben a házban nem sírt senki, de nem is káromkodott. Ez utóbbit ő
is csak a házon kívül cselekedte. Hogy Gloriett hangos sírása
megrázta a csendes, birsalmaszagu levegőt, úgy érezte magát, mint
akit valami vándorméhraj rohan meg.</p>
<p>– Nagysád, – mondotta zavartan, – biztosan el tetszett cserélni
a házat… A temetkező egylet a szomszéd házban van…</p>
<p>Gloriett fölemelte szép fejét és csendes sírásra változtatta a
zokogást:</p>
<p>– Nem, Groll úr, én magát keresem… A fia miatt. Óh, ha az olyan
derék, jó ember volna, mint maga…</p>
<p>Groll Fábián rosszakat sejtett:</p>
<p>– A fiam… Ismeri a fiamat!</p>
<p>– Óh jobban, mint kellene… Tönkretett engem. Azt igérte, hogy
elvesz és… tetszik tudni…</p>
<p>A többi zokogásba fulladt. Groll Fábián egy darabig hümmögött,
aztán kiveresedett az arca.</p>
<p>– Ne sírjon kisasszony, majd én rendbe hozom a dolgot…</p>
<p>Gloriett elmondott egyet-mást, amit szükségesnek tartott. A
pezsgőt, meg a táncot azonban elhallgatta. Groll Fábián levegő után
kapkodott. Szeplői felparázslottak az indulattól és csak ennyit
mondott:</p>
<p>– Na wart…</p>
<p>Gloriett megsejtette, hogy ez az ifjabb Grollnak <span class=
"pagenum"><a name="Page_63" id="Page_63">-63-</a></span> szól.
Szepegve odacsúszott az öreghez és megfogta kezét:</p>
<p>– Groll bácsi, ne bántsa azért… Mi szeretjük azért egymást…</p>
<p>Groll Fábián elrántotta kezét. Kiszélesedett, kidagasztotta
potrohát és húsos tenyerével a levegőbe csapott:</p>
<p>– Mars! Takarodj ki! Majd adok én nektek!…</p>
<p>Gloriett riadtan hökkent vissza. Ennyi hangot nem hallott egy
tüdőből soha. Az öreg úgy bömbölt, mint a mozsárágyú és vörös haja
felborzolódott a haragtól:</p>
<p>– Hinaus, – ordította, – hinaus!</p>
<p>Gloriett felugrott és riadtan futott ki a házból. Könnyű cipője
úgy kopogott, mintha kavicsot koppantott volna a kőkockákra. Alig
várta, hogy kívül legyem a kapun. Amikor végre Gruberl néni testén
keresztül kijutott, felsóhajtott:</p>
<p>– Na, ezt aztán megcsináltam. Most mindennek fuccs!</p>
<p>Már nem omnibuszon, hanem bérkocsin ment haza. Nem volt
szükséges rázatnia magát. A kocsiban rendezgetni kezdte gondolatait
és csodálkozva. mondotta:</p>
<p>– Hogy csinálhattam ilyen butaságot!</p>
<p>Csak utólag konstatálta, hogy nem tud az öreg urak nyelvén.
Pedig ugyancsak bizott abban a tudományban. Igaz, hogy ez az öreg
úr más fajta volt. Budán lakott.</p>
<p>Groll Fábián hideg vízbe mártotta a fejét, hogy szét ne
pattanjon. A Grollok ugyanis gutaütéssel múltak el az
árnyékvilágból, behűtötte tehátlan kobakját, mint a szódásüveget és
harcra készen várta fiát. <span class="pagenum"><a name="Page_64"
id="Page_64">-64-</a></span></p>
<p>Előbb azonban Trosztné látogatásán kellett túlesnie, aki
felháborodással közölt egynémely dolgokat, hogy az ifjabb Groll
holmi jöttmenteknek csapja a szelet, akik behálózzák, akár pók a
legyet. Az egész nap ott lődörög a Medve-utcán, mint valami
szerelmes diák.</p>
<p>Groll Fábián megkönnyebbült erre a közlésre. Félt ugyanis, hogy
annak a perszónának fizetni kell, hogy ne kösse Troszték orrára a
dolgot. Az ilyen személytől minden kitelik. Igy azonban nem kap egy
fityinget se, mert Trosztné már úgyis tudja.</p>
<p>– Azt a személyt éppen most dobtam ki a házamból! A fiammal
pedig számolok!</p>
<p>Trosztné felháborodott ezen a merészségen és az elmúlt időket
emlegette. Amikor fiatalon nősültek a férfiak. Akkor még nem voltak
olyan szemtelenek a jöttmentek. Ezeknek az embereknek meg kellene
tiltani, hogy leányaik legyenek. Törvényt kellene hozni ellenük. A
régi időkben a magisztrátus vízbe szóratta az ilyen leányokat.</p>
<p>Groll Fábián helyeselt. És megigérte, hogy szigorúbban fogja a
fiút. Ezzel Trosztné meg is elégedett és mint aki jól végezte
dolgát: tiszta lelkiismerettel hazament.</p>
<p>– Meg fogja verni a fiút, – mondotta, – de úgy kell neki…</p>
<p>Trosztné jóslása valóra vált. Amikor ugyanis Groll úr (az
ifjabb) hazasurrant, Groll papa berobbant a szobába. Két rettentő
barackot helyezett el fia fején, miközben magyarázott:</p>
<p>– Nesze neked parfümös kisasszony! Nesze Medve-utca!
<span class="pagenum"><a name="Page_65" id=
"Page_65">-65-</a></span></p>
<p>A barackok úgy kopogtak a fején, mint a jégdarabok. Közben, mint
a kovács a félrebillent üllőt, tenyérrel csapkodta egyenesre a
félrehúzott koponyát.</p>
<p>Groll úr fájdalommal konstatálta, hogy igaz az, amit az öregek
beszélnek, hogy Groll papa fiatalabb korában ingyen ivott a
vendéglőkben, mert rauzverfer volt. Amikor már dagadtra kalapálta
kobakját, előkerült a nadrágszíj s néhány perc alatt zebrává
változtatta át.</p>
<p>– So á Person! – üvöltötte az öreg. – Ilyen nőszemély! És te
házasságot igértél neki!</p>
<p>Groll úr (az ifjabb) tagadta keményen azt a vádat, de nem
használt. Groll Fábiánt nem lehetett becsapni. Ravasz róka volt. És
kiadta a parancsot, hogy rövidesen megkérje Klárikát, kinél
rendesebb hajadon nincsen az egész világon.</p>
<p>– Na, ezt aztán jól csinálta az a…</p>
<p>Nem folytatta tovább, mert hátha Mancika volt. Hiszen az öreg
Medve-utcát emlegetett. Erre a gondolatra egészen
nekikeseredett:</p>
<p>– Nem lehet bízni többé senkiben.</p>
<p>Gruberl néni vizesborogatást hozott. Gyöngéden bepólyázta fejét.
A vén asszony bár elvben helyeselte a fenyítést: gyakorlatban
ellene volt. Hogy megvigasztalja fiatal urát, gagyogni kezdett:</p>
<p>– Szép volt az a kisasszony hej!</p>
<p>– Milyen volt?</p>
<p>Gruberl néni pontosan leírta. Még a fotográfus sem tudta volna
szebben. És Groll úr (a fiatalabb) megállapította, hogy Gloriett
volt. Most már befejezte a mondatot, mit az imént
kettéharapott:</p>
<p>– A bestia! Az a bestia…</p>
<p>Aztán lefeküdt. Egész éjjel azon gondolkodott, <span class=
"pagenum"><a name="Page_66" id="Page_66">-66-</a></span> hogy
hogyan keveredett ebbe a dologba a Medve-utca. És szomorú köd
szállt a szívére, hirtelen jött bánat. Mert tisztában volt, hogy
többé nem mutatkozhatik a Medve-utcában. Pedig az a hatszobás lakás
már várja Mancikát, a hófehér galambot.</p>
<p>A Primusz kisasszonyok nem tudták megmagyarázni, hogy hol maradt
Garai úr. Mert mind ott sétált az ablak alatt: a fasirozott nyakú
telegráfos főhadnagy, a fogalmazó a statisztikából, a pesti jogász,
a bankhivatalnok. Csak Garai hiányzott.</p>
<p>– Ugyan hol lehet? – érdeklődött Manci.</p>
<p>– Majd előkerül.</p>
<p>De egész délután nem mutatkozott. Eltünt, elveszett. Este,
amikor már kiürült az utca, egy árnyék simult bele a félsötétbe.
Megállott a Primusz kisasszonyok ablaka alatt és remegő hangon
megszólalt:</p>
<p>– Mancika. Mancika kisasszony!</p>
<p>Mancika már feküdt, de meghallotta a hangot, Magára kapta a
ruháját és kihajolt a virágok fölé.</p>
<p>– Mancika, – suttogta Garai úr, – én szeretem magát. De nem
járhatok többé a Medve-utcában. De ha maga akarja, holnap kocsit
küldök magáért. Már berendeztem azt a lakást és akkor mindennap
látjuk egymást. Én minden este magánál leszek.</p>
<p>Mancika arcát elöntötte a tűz:</p>
<p>– Maga téved, kedves Groll úr, még a felesége is csak talán
lettem volna!</p>
<p>Egy gyors, rövid rántással behúzta a zsalugátert, és a következő
pillanatban ellobbant a gyertya. Garai úr szívére keserű, vad érzés
szállt. Ez a leány is észrevette, hogy Groll úr a különb. Ő is azt
akarta, amit Gloriett. Asszonyává lenni, a gazdag Groll fiának.
<span class="pagenum"><a name="Page_67" id=
"Page_67">-67-</a></span></p>
<p>– Nem érdemes élni, – konstatálta és kiballagott a sikátorból. A
levegőben valami huhogó hang muzsikált, mintha elszállott volna egy
galamb, az első fehér galamb.</p>
<h2>V.</h2>
<p>Frau Krisztin kezdett megint sűrűn bejárni Primuszékhoz, de már
nem emlegette többé Groll urat. Nem mert előhozakodni vele, mert
Fábián úr megfenyegette. Megtudta ugyanis, hogy fiacskája Krisztina
néni útján próbálgat közlekedni azzal a perszónával, mire csúnyán
lehordta az öreg asszonyt. Frau Krisztin tehát elő sem hozta a
fiatal urat, nem mervén kikezdeni a segítő egyesület hatalmas
elnökével, ki egy személy vala Groll Fábiánnal.</p>
<p>Grollék helyett Franzen Magdolnát kezdte emlegetni, akinek
nemsokára megnyilik tánciskolája az Ezüst Csillagban. Az ilyen
gyönyörü gyerekek nem hiányozhatnak onnan. Nagy urak is
meglátogatják néha a budai leányokat, kik között nincsen ehhez a
három galambhoz fogható. Ha egyszer elmennek, annyi udvarlójuk
lesz, hogy el sem férnek a gyalogjárón és lefőzik a budai
polgárkisasszonyokat.</p>
<p>Primuszné asszonyság fájdalmasan sóhajtott erre a közlésre, mely
mintha a lelke bokrán nőtt volna.</p>
<p>– Hiszen elküldeném őket, de tudja, hogy az uram nem keres
semmit.</p>
<p>Frau Krisztin megvigasztalta: iparos emberrel megesik ilyesmi.
És nyomban felcsoszogott a Három Koronába Magdolna kisasszony színe
elé, aki éppen rendezgette a lakást. Új selymeket és bársonyokat
szórt szét a szobában, új színeket kevert furcsa tarkaságba.
<span class="pagenum"><a name="Page_68" id=
"Page_68">-68-</a></span> Mert azok az urak, kikkel meleg barátság
füzte össze, szeretik a változatosságot. Asszonyban éppen, úgy,
mint színekben és ha már ő maga nem ölthetett friss ábrázatot,
megváltoztatá a lakást. Hogy Frau Krisztin beszámolt a dolgokról,
elégedetten bólogatott:</p>
<p>– Valamit fogunk csinálni szegénykékkel, – mondá és délután
elhívatta a Primusz mestert. Megbízást adott neki mindenféle
foltozgatásra és nagy csomó pénzt adott előlegül.</p>
<p>– Aztán ne feledkezzen el leányairól, – szólt oda a derék
asztalosnak, aki nem értette meg, miért fizetik meg ennyire a
semmiségekért. De elve volt nem kutatni, hogyan jön a pénz, melynek
soha sincsen szaga és úgy fölmelegíti az embert, mint a háromszor
főzött szilvapálinka. És Primuszékhoz egyszerre beköltözött a
jókedv. Egyszerre dalos lett a leányok szája, a nézésük
visszanyerte régi biztosságát, a gödröcskék megjelentek arcukon. A
lovagok megállapították, hogy megszépültek és megvidámodtak és Ica,
a középső, megint hamiskásan kuncogott, amikor elsétáltak az ablak
alatt.</p>
<p>A varrónő is tanyát vert a házban és a három leány
hangos-vitatkozva megmagyarázta, hogy milyen legyen az új ruha.
Melegen és behatóan vitatták meg minden vonalát, minden ráncát,
nekik a ruha több volt, mint másnak, mert a ruha jelentette az
életet, a mozgást, a szabadságot, mely nélkül csak este lehetne
kisurranni a kapun és mellékutcákban járni, félénken megrezzenni,
ha férfilépés kopog föl a hátuk mögött, mert férfiak csak okos
leányokkal mernek kikezdeni.</p>
<p>Popelka mester beeresztette az Ezüst Csillag termét viasszal és
a csillárokra friss harisnyát húzatott. A bársony padokat, melyek
körbe futottak a falak <span class="pagenum"><a name="Page_69" id=
"Page_69">-69-</a></span> mentén, fölfrissíttette és lemosatta a
márványokat. Girlandot akasztott a párkányokra, hogy barátságosabb
képe legyen az egésznek, de hiába, ezt a nagy hambárt nehéz volt
mosolyra hangolni. Mert valamikor kápolna volt, istenes barátok
csoszogtak fel éjfélenkint zsolozsmára és csattogott a szöges
flagellum és zsongottak a pszalmusok. De jött egy színészarcu
császár, aki elkergette a barátokat, kisepervén őket, mint a
hervadt falevelet és azóta hol színjátszók ütöttek tanyát benne,
hol pedig karnevál nevető arcú hercege vonul be hangos
muzsikaszóval.</p>
<p>Fenn, a terem boltja alatt három kis ablak nyilott, mely elé
sűrű farács vonódott, mint a gyóntatószék könyöklője fölé.
Valamikor a priorok és apátok lesték onnan titokban az éjféli
flagellációt, a három ablak volt a klastrom szeme, melyen által a
barátok lelkébe látott a gvardián. A kis leányok, kik Popelka úr
intésére forgolódtak, szinte önkénytelenül meghajtották fejüket,
amikor pillantásuk azokra az ablakszemekre esett. Pedig Magdolna
kisasszony, éppen úgy, mint Popelka mester, biztosították, hogy
azokban a fülkékben nincsen senki. A feljárókat befalazták,
kísértetek pedig nincsenek.</p>
<p>Popelka mester öreg volt, mint egy papagály. Egyforma vénnek,
száraznak ismerték harminc esztendő óta az asszonyok, kiket ő
vezetett művészetébe a táncnak. Tőle tanultak meg hajbókolni és
igent mondani a vallomás után. Ő tanítá meg őket a táncra, mely
lassú égésü tüzeket gyújt lángra. Popelka nélkül nem lettek volna
regények, Popelka nélkül szegény lett volna a farsang. És Popelka
számon tartott mindeneket. Olyan volt, mint egy két lábon járó
matrikula. De csak a leányokat jegyezte meg: az ifjak maguktól
<span class="pagenum"><a name="Page_70" id=
"Page_70">-70-</a></span> jöttek. Csak meg kell gyújtani a gyertyát
és előszárnyal a pillangó.</p>
<p>Mihelyst felserdült egy leány: Popelka megjelent a családban.
Hosszú kávészínü kabátot viselt, amely derékben feszesen ült.
Pantallója halaványkék volt és galambszínű csíkos mellény
világított a kabátja alatt. Nyakkendője nagy darab selyem volt,
feketekék színü és egészen körülölelte nyakát. Karneolfejü tű
tartotta össze, melyből egy szem rubint ragyogott a kislányok felé.
Magas cilinder és enyhesárga keztyű egészítette ki öltözetét,
melyet titokban leutánoztak a vándorszínészek, kik vidéken
hódítanak apró városokban…</p>
<p>Hogy Popelka megjelent és meghívta a felserdült kisasszonyt a
táncelőadásra, hivatalosan is nagy leány lett a háznál. És a
kisasszonyok, kik türelmetlenek valának álmaikban, Popelkát látták
és mosolyogva ébredtenek. Ha pedig valahonnan muzsika szürődött be,
vágyakozva sóhajtottak:</p>
<p>– Istenem, csak Popelka jönne már.</p>
<p>Amikor ki volt fényesítve a terem, Popelka úr elkezdte a sétát.
Bekopogtatott tisztes familiákhoz, elbeszélgetett a nagyanyákkal a
régen múlt időkről. bókot mondott az anyáknak és megdicsérte
fiatalságukat, melyet meg tudtak őrzeni ezekben a szomorú időkben,
meghívta a kisasszonykát az Ezüst Csillagba, mely nélkül nem
tökéletes a nevelés. És amikor elkezdte sétáját, a leányok
türelmetlenül nézegettek ki az ablakon, hogy vajjon nem bukkan-e
fel valahol a parádés öreg.</p>
<p>Popelka névsort írt össze sétája előtt, melyben egy vagy két
kereszt jelezte a szép leányokat. A névsort mindig megmutatta
Magdolna kisasszonynak, <span class="pagenum"><a name="Page_71" id=
"Page_71">-71-</a></span> aki megtette észrevételeit. A kisasszony
most olyasmit cselekedett, amit még soha. Vadonatúj nevet írt a
lajstromba: a Primusz kisasszonyok nevét. És a nevek mellé négy
keresztet rajzolt.</p>
<p>– Ide is el fog menni maestro!</p>
<p>Popelka mester aggodalmaskodott:</p>
<p>– Miféle emberek?</p>
<p>Magdolna kisasszony megnyugtatta:</p>
<p>– A leányok gyönyörüek, valami újat is kell mutatni a kegyelmes
úrnak!</p>
<p>És Popelka úr Muttermayerné nagy csodálkozására bekopogtatott
Primuszékhoz.</p>
<p>– Romlanak az idők, – sóhajtotta, – romlanak.</p>
<p>Többet nem tudott mondani nagy felháborodásában. Popelka úr
látogatása ugyanis egyet jelentett a lovaggá ütéssel…</p>
<p>Magdolna kisasszony földig borult a megtiszteltetéstől, amikor
eljött a kegyelmes úr. Mert a kegyelmes úr most bejelentés nélkül
jött és ez azt jelentette, hogy meg van elégedve
szolgálataival.</p>
<p>– Mit csinálnak a báránykák?</p>
<p>– Most tereljük össze őket. Nemsokára kezdődik a tánc és ha a
kegyelmes úr megtisztelné intézetemet…</p>
<p>– Nagyon szeretem a táncot, nagyon szeretem.</p>
<p>És elkezdett más dolgokról beszélni, hogy ezidén még nincsen
titkárja, mert, sajnos, hamar lesznek szerelmesek ezek a
fiatalok.</p>
<p>– A kegyelmes úr egészen elrontja őket. Megházasítja, pedig nem
mindig kell sietni…</p>
<p>– Én szeretem a rendes embereket. A rendes ember <span class=
"pagenum"><a name="Page_72" id="Page_72">-72-</a></span> korán
házasodik. Ez idén is meg fogunk jutalmazni egy-két ügyes
leányt.</p>
<p>A kegyelmes úr ugyanis nagy jutalmat adott a táncoló
kisasszonyok egyike-másikának. A jutalom nagy volt, még férj is
járt vele. A kegyelmes úr esztendőnként válogatta titkárait, kiknek
semmi dolguk sem volt. Csak néha-néha megjelentek az Ezüst Csillag
táncleckéin és élet-halálra udvaroltak a legszebbeknek. Egyikük
hamarosan férjhez is ment: a titkár úr nem tudott várni. És nem
voltak ritkák a tizenhat esztendős asszonyok, akiket a kegyelmes úr
segített férjhez.</p>
<p>A jó bugrisok ugyan mindenféle rosszat beszéltek az ilyen
házasságról, de nem haragudtak meg érte. A kegyelmes úr jóképű
fiúkat tudott összeválogatni és nem vonta meg a házasoktól később
sem a jóindulatát. Ezek a fiatal párok ott laktak a várhegy alatt
és ő excellenciája így hívta őket: vejeim…</p>
<p>Most, hogy végigdőlt Magdolna kisasszony kerevetjén, vejeiről
beszélt:</p>
<p>– Kezdem már unni őket, – mondogatta, – mindenféle dolgukkal
hozzám szaladnak. Annyi keresztfiam van, hogy nem győzöm őket…</p>
<p>Magdolna kisasszony helyeselt:</p>
<p>– Igaza van, kegyelmes úr, valami diszkrétebb, finomabb fiút
kell keresni.</p>
<p>– Csak attól tartok, az ilyen túlkövetelő.</p>
<p>– Jó portékának jó az ára, – mondá Magdolna kisasszony, aki
megigérte, hogy kezébe veszi a dolgot.</p>
<p>Magdolna kisasszony ügyes asszony volt. Nem nyult
apróhirdetéshez, hanem maga vette kezébe a dolgot. Nincs az a nagy
víz, amelyben ne lehetne friss halat fogni, volt az elve s
körüljárta ismerőseit. Öreg kisasszonyok voltak, kik száraz
keblükben elhervadt <span class="pagenum"><a name="Page_73" id=
"Page_73">-73-</a></span> szerelmek emlékét őrizgették. Elmult
kalandok emléke kisértette őket, melyek szívükbe lopták a gyönyörű
órákat, míg elszálltak láthatatlanul. Virágot őriztek és arcképeket
s kívülről tudtak mindenféle verset a holdsugárról.</p>
<p>Az ő ifjúságukban a grófok és katonák voltak divatban, ezért
laktak ott a vár alatt. A várból kisöpörte ugyan az idő a
katonákat, de megmaradtak a grófok, kik potrohot eresztettek és
szemük elvizesedett; mint a potykáé. Dadognak és nem tudnak
emlékezni, nem is tudják, hogy azok a vénkisasszonyok
elérzékenyednek nevüknek hallatára.</p>
<p>Ezek közül való volt Marianne kisasszony is, akiről azt
suttogták az emberek, hogy bárónő volt az anyja, bár sohasem
emlegette, mert maga járt tejért és hitelbe vásárolt a fűszeresnél.
És beszéltek róla elmult históriákat, melyeket csak este, csak
sötétedéskor lehet elmondani, mert olyan hihetetlenek.</p>
<p>Marianne kisasszony illő reverenciával fogadta Magdolnát, mert
nagy urakkal tart fönn barátságot. Lelkében ugyan megvetette, mert
ezek a személyek teszik tönkre a finomlelkű nőket a hercegeknél, de
mégis mosolygott, amikor belépett hozzá.</p>
<p>– Diszkrét dologban jöttem, Marianne, – mondá Magdolna
kisasszony, aki szerette az ünnepélyes gesztusokat.</p>
<p>– Ha diszkrét, jobb helyre nem jöhetett.</p>
<p>– Marianne, – sóhajtá Magdolna, – maga nem tudja, mennyi baj van
ma a fiatalokkal.</p>
<p>– Tudom, – felelte Marianne, – a mai fiatalok hangosak és
illemtelenek.</p>
<p>– És megbízhatatlanok, – vetette közbe Magdolna, – nagyon
megbízhatatlanok. Éppen emiatt kerestem <span class=
"pagenum"><a name="Page_74" id="Page_74">-74-</a></span> föl.
Tudja, a kegyelmes úr megint titkárt keres. Ha maga tudna nekem
valakit ajánlani. Egy diszkrét, finom fiút, aki hallgatni tud.</p>
<p>Marianne szeme fölragyogott, mint a vén tükör, ha rátáncol a
napsugár. Egyszerre emlékek kezdtek benne gyuladozni, egy
láthatatlan lámpagyujtogató kis mécseseket gyujtogatott föl
köröskörül. Elalvadt lángok lobogtak föl újra, elfelejtett álmok
nyitogatták szemüket. Valahogyan megint odakerülni azokhoz az
urakhoz! Ez volt minden vágya, minden ambiciója.</p>
<p>Alig tudta elfojtani örömét és a nekiiramló kiáltás szóparipáit
visszarántotta.</p>
<p>– Igen, – mondotta, – ismerek egynéhány kedves fiút, aki
alkalmas leszen. Van három unokaöcsém és azt hiszem, rá fogom
beszélni az egyiket.</p>
<p>Magdolna kisasszony meg volt elégedve az eredménnyel. Ez a
Marianne mindenképpen ügyes leány. Öccsei ugyan nem nagyon vettek
tudomást róla, mert a barátság nem sok hasznot igért. No de minden
megváltozik ezen a világon, miért ne változnának meg tehát a
Sporn-fiúk? Magdolna csak annyit tudott róluk, hogy lovakból élnek
és barátságot tartanak fönn minden lovászgyerekkel. Egyébként
ügyes, jóvágású fiúk, akik után szívesen fordulnak meg az
asszonyok.</p>
<p>Magdolna kisasszony egy cseppet sem lepődött meg, amikor egy
délelőtt behozták Sporn báró névjegyét. A keresztneve István volt
és a látogatásra szabályosan öltözött. Magdolna az első pillantásra
megállapította, hogy ez az, akit keresett. Mert az első pillanatra
tisztában lett mindennel és finoman, választékosan beszélt. Mindent
elfogadott, amit Magdolna kívánt és helyeselte a terveket.</p>
<p>– Örülök, ha szolgálatára lehetek a kegyelmes <span class=
"pagenum"><a name="Page_75" id="Page_75">-75-</a></span> úrnak, –
mondotta és titokban az istállóra gondolt. Hogy majd a közelébe
férkőzik minden titoknak s egy csapásra helyrebillenti a mérleget,
mert az a mérleg lefele szállt nagyon, a hadmozdulatok sehogy sem
sikerültek. Lassan-lassan lesülyedt az öt forintos adósságokig és a
hinár ugyancsak belekapaszkodott.</p>
<p>– Nem lehet megélni, – panaszkodott, – maholnap eszcájgot
pucolok.</p>
<p>Az eszcájg, mint valami szomorú szimbólum, villogott a Spornok
fölött. A rossz nyelvek ugyan azt is megkockáztatták, hogy az
eszcájgból csak holmi ezüstkanalakhoz volt közük, de ez alighanem
túlzás volt. Mert ahol a Spornok étkeztek, nem volt ezüst kanál,
vagy pedig jó szeme volt a pincérnek. Annyi azonban megfelelt az
igazságnak, hogy egynémely hajtása a törzsnek, evőeszközön tanulta
meg a munkát és az eszcájg tette hasznos tagjává a
társadalomnak.</p>
<p>Sporn Pista nem kért ebből a haszonból és amikor Marianne
fölajánlotta neki a hivatalt, két kézzel kapott rajta.</p>
<p>– Néha az ilyen kakadú is hasznos, – mondogatta barátainak,
kikben boldog, reménységek ébredeztek. Mert a kegyelmes úr hatalmas
ember volt, az ilyennel pedig nem rossz egy tálból cseresznyézni.
Már pedig Sporn Pista nem az a fiú, akinek a magvak jussanak.</p>
<p>Sporn Pista hűvös szemtelenséggel jelentkezett a kegyelmes
úrnál. A nagyúr megszokta, hogy hétrét görnyedjenek előtte az
emberek. Sporn valami új volt számára, tetszett neki a föllépése.
Ezzel a fiúval meg lehet jelenni mindenütt. A többiek félszegek,
ostobák voltak és egy nap alatt félretaposták a cipősarkot.</p>
<p>– Nekem voltaképpen nincsenek titkaim, – mondotta, <span class=
"pagenum"><a name="Page_76" id="Page_76">-76-</a></span> – de
szeretem, ha ügyes ember van mellettem. Ön itt fog lakni nálam, és
ha szükségem lesz szolgálatára, megüzenem.</p>
<p>És Sporn Pista elhelyezkedett a palotában. A régi titkárok
szobáját foglalta el. A cselédek, akik a régiekről vették a
mértéket, megpróbáltak elnézni a feje fölött. De Sporn egy
mozdulattal elintézte őket és már a harmadik napon ő volt az úr a
háznál. Tett, vett, intézkedett, anélkül, hogy valaki megbízta
volna. És a kegyelmes úr örömmel állapította meg, hogy jobban
mennek a dolgok.</p>
<p>– Ez a fiatalember valóságos kincs, – mondá Magdolnának, –
rendet tart a háznál, már pedig mindennek lelke a rend.</p>
<p>Sporn szerencséje eljutott mindenüvé, ahol tudtak róla és a
hitelezők kezdték jó pénznek tartani. Arany úr jónak találta
ellenőrizni a dolgot és fölszemtelenkedett a palotába. De az inas
nem engedte be.</p>
<p>– A báró úr sajnálja, de nem ér rá.</p>
<p>Arany úr boldogan vette tudomásul a választ, mert Arany úr okos
ember volt.</p>
<p>– Komoly az ügy, – mondotta, – mert kidobott.</p>
<p>Arany urat ugyanis csak komoly emberek dobták ki. A dubiózusak
letagadtatták magukat.</p>
<p>Popelka eközben házról-házra járt és meginvitálta a
kisasszonyokat. Öreges bókokat mondott az asszonyoknak, a leányokat
pedig tréfásan megfenyegette, hogy aztán rá ne haragudjanak, ha nem
sikerül már az első esztendőben férjhez menni. Ilyenkor tubákos
szelencéjéből fölszippantott egy csipetre valót és az asszonyok nem
győzték csodálni művészetét. Mert ehhez művészet kell, mint a
menüetthez, és amióta a menüett <span class="pagenum"><a name=
"Page_77" id="Page_77">-77-</a></span> kiment a divatból, azóta
elfogytanak a tubákosok.</p>
<p>Popelka meg volt elégedve az eredménnyel, mert még a
Troszt-kisasszonyok is megigérték részvételüket. Pedig már
félig-meddig mind a ketten menyasszonyok voltak. De úgy látszik,
nem tudtak ellenállani a varázsnak, melyet a tánc igért. És Popelka
mester boldog bizakodással jelenté Magdolnának:</p>
<p>– Úgy látszik, jó szezonunk lesz.</p>
<h2>VI.</h2>
<p>Az Ezüst Csillag úgy gubbasztott a várhegy alatt, mint valami
nagy puposhátú szörnyeteg. Ablakai kivilágosodtak és sárga szemei
éhesen néztek bele a vizes éjszakába. (Itt már kilenckor éjszaka
van.) Lomha lessel várta a leányokat, éhes torka egy pillanat alatt
elnyelte őket. Az esőernyők selymén indulót doboltak a cseppek és a
kisasszonyok úgy hallgatták, mintha nászinduló ritmusa lett volna.
Fejükön csipkekendő védelmezé a frizurát, fehér ruhájukra kabátka
simúlt. Arcuk tüzes lett a nagy várakozástól, szemük ragyogott.
Sejtések láthatatlan pillangói szállottak keresztül szívükön és
tavasszal hintették teli az őszi alkonyodást. Az anyák leányaikon
keresztül ugyanazt a remegést érezték, melyet harminc esztendővel
ezelőtt és köröskörül régen hallgató melódiák emelgették föl
fejüket. Akkor is ősz volt és a vízcseppek francia polkát táncoltak
a kockaköveken és akkor is Rozetti volt a zongorás. Knill Erazmus
játszott a hegedűn és amikor a kiválasztottak spanyol táncot
jártak, csodálatos művészettel pengette a mandolint. <span class=
"pagenum"><a name="Page_78" id="Page_78">-78-</a></span></p>
<p>A terem ajtajában Popelka úr fogadta őket, éppen úgy, mint
régen. Szertartásosan, mint ahogy a hercegnőket szokás. És
mindenikhez volt egy-egy szava, kedveskedő megjegyzések hullottak
ki belőle, mintha ódivatú csipkepapirosba csavart cukorkát
prezentált volna mindenkinek.</p>
<p>A nagy terem fölmelegedett, a félhangos beszéd zsongássá
keveredett össze. Megjegyzések röpködtek a levegőben, majd tört
szárnnyal hullottak el. Az asszonyok egymás leányait nézték és
titokban boldogan állapították meg, hogy mennyivel szebb az övék.
Pedig egyforma volt valamennyi, mint a régi tajtékszobrok, melyeket
egyazon pipaműves faragott vala. A hajuk szőke, a szemük kék. Éppen
csak abban különbözének egymástól, hogy az egyiknek nagyobb rózsa
égett az arcán, mint a másiknak és hogy a hangjuk vagy mélyebb
volt, vagy magasabb.</p>
<p>Amikor a Troszt-kisasszonyok beléptek, fölmorajlottak az anyák.
Mert a leányok harmadszor kerülnek az Ezüst Csillagba. Talán nem is
a leányok okozták a feltünést, hanem lovagjuk, kinek arca égett és
unottan bámult végig a sokaságon. A lovag ugyanis Groll úr volt,
kit Fábián papa nadrágszíjra vett, hogy elkísérje ide Klárikát.
Garait egészen agyonütötte a szíj, meghalt, megsemmisült és Groll
úr szomorú melankóliával emlékezett énje szebbik felére, ki
könnyelműen eljátszotta Gloriett kegyét.</p>
<p>– Buta voltam, – mondogatta, amikor magára maradt. – Nagyon buta
voltam.</p>
<p>Ugyanazt mondotta Gloriett is, amikor hazakerült. De Gloriett
föl tudott támadni megint, míg Garai úr hiába próbálkozott.
<span class="pagenum"><a name="Page_79" id=
"Page_79">-79-</a></span></p>
<p>Rosetti mester megütötte a zongorát és Knill Erazmus fölstimmelé
a hegedűt. A nagy terem fölkapta a hangokat, mint a forgószél a
falevelet. Ide-oda csapkodta a márványborítású falak között és a
hangok úgy zümmögtek, mint a sírás. Egyszerre aztán megint
fölzsongott a csodálkozás, az anyák meglepetten néztek az ajtó
felé. Az ajtóban ugyanis három leány fehérruhás alakja jelent meg.
Mintha három hattyú lett volna. Az egyik barna volt, a másik kettő
szőke. Szépek voltak, mint az oltárképen a szent asszonyok, és nagy
szemük úgy csillogott, mint az opálkő a régi gyűrűn.</p>
<p>A polgárasszonyok meghökkentek, az első pillanatban
megállapították, hogy ezek a leányok nem közülök valók. Valahonnan
idegenből jöttek, valami idegen országból. (Talán Pestről.) Erre
vallott szemtelen, fitymáló nézésük, mellyel a tisztes
asszonyságokat illeték, mosolygásuk, mellyel Popelka úr
kedvességeit fogadták. Biztosan mozogtak, mintha századszor
lennének itten és minden mozdulatukból kiérzett a megvetés, melyet
e szelid leányok iránt rejtegetnek. És szépségük is szemtelen,
kihívó vala, mint a plakátoké, melyeket a sarkokra ragasztanak,
olyankor, amikor a Városmajorban fölüti sátrát a cirkusz.</p>
<p>Trosztné legalább ilyeneket mondott leányainak és találgatni
kezdte, hogy vajjon kicsodák lehetnek. Ez a kérdés himbálódzott
köröskörül a szívekben, s tanácstalanul néztek egymásra az
asszonyok. Mert ezeknek a leányoknak kisérőjük sem volt, kísérő
nélkül pedig a tisztességes nőszemély nem jár soha. Legalább este
nem, amikor odakinn az Ezüst Csillag előtt romlott fiatalok
leselkednek, hogy hatalmukba ejtsék a tánctól fölhevült leányokat…
<span class="pagenum"><a name="Page_80" id=
"Page_80">-80-</a></span></p>
<p>Néhányan megkérdezték ugyan Popelka urat, de az öreg
barázdabillegető kitért a válasz elől:</p>
<p>– Három galamb…</p>
<p>Ettől aztán nem lettek okosabbak.</p>
<p>Egyszer azonban mozgás keletkezék. Mint amikor a májusi szél
megfújja a feslő virágokat. Történt ugyanis, hogy a három lány, ki
Magdolna kisasszonnyal beszélgetett (szintén nem a legjobb
társaság) megbiccenté fejét. Megbiccenté pedig Groll Gusztáv felé,
ki háromszor hajtotta meg magát. Ünnepiesen, mert Popelka
ellenőrzött minden mozdulatot.</p>
<p>Troszt mama, kit éppen úgy furdalt a kíváncsiság, mint a többit,
magához intette a lovagot:</p>
<p>– Mondja Gusztl, kicsodák ezek?</p>
<p>Groll úr egyszerűen felelt:</p>
<p>– A Primusz-kisasszonyok!</p>
<p>Trosztné most már többet is meg akart tudni:</p>
<p>– Honnan ismeri őket?!</p>
<p>– Ismerem, – felelte Groll úr kitérően és a lelkét majd kinézte
két szemén. Szeplői világítottak, jámbor buldogg-képére
rárajzolódott a gyönyörűség. Ica rámosolygott néhányszor, de
Mancika úgy látszik, haragot tartott vele. Groll úr azonban boldog
volt, hogy egy levegőt szívhatott velük. Egy levegőt, melybe Knill
Erazmus, – ki köhögős természetű vala, – fenyőillatot fecskendezett
egy ménkű nagy spriccelőből, mielőtt elkezdődött volna a tánc.</p>
<p>A tánc azonban az első estén későn kezdődött el. Csak a régi
tanítványok ringatóztak a terem közepén, a többiek, a kezdők csak
nézték. Groll úr fordulóra vitte a Troszt-leányokat, kik mereven
tartották fejüket, mint a vásáros asszonyok, kiknek kosár van a
<span class="pagenum"><a name="Page_81" id=
"Page_81">-81-</a></span> búbjukon. Hogy sikerült letenni őket,
Mancika előtt hajtotta meg magát. De Ica leintette őket:</p>
<p>– Manci, nekem beszédem van Groll úrral…</p>
<p>És Groll táncra vitte a lányt, aki úgy imbolygott, mint a virág
a májusi szélben. Minden porcikája megtelt a tánc ritmusával és
hajbókolt, hajladozott, aranyhaja szikrát vetett a csillárok tüzén,
kék szeme mint a zafirkő csillámlott és nevető szájából
ki-kivillogott fehér foga.</p>
<p>Minden szem reátapadt, a félénk, szögletes polgár-kisasszonyok
úgy bámultak rá, mint a földöntúli csodára és maga Popelka úr sem
tudta eltitkolni meglepetését. Ilyen leányt nem látott ifjúkora
óta, ennek a leánynak mindene szomjasan issza a muzsikát.</p>
<p>– Manci nagyon haragszik magára, – mosolyogta Ica.</p>
<p>– Megbántam azóta ezerszer is…</p>
<p>– Majd én kibékítem magukat, – felelte a lány, – de
figyelmeztetem, hogy ő olyan lány, akit komolyan szokás venni…</p>
<p>Hogy véget ért a tánc, a tenyerek megcsattantak, a tisztes
asszonyokból tapsban tört ki a csodálkozás. És Groll úr bemutatta
az ifjúságot a Primusz-kisasszonyoknak, kik ezen az estén fáradtra
táncolták magukat.</p>
<p>Magdolna kisasszony gyönyörködve szemlélte a három galambot és a
kegyelmes úrra gondolt.</p>
<p>– Minden igényt kielégítenek, – konstatálta és boldog volt, hogy
ilyen virágszálakat talált.</p>
<p>A Primusz-kisasszonyok lassan-lassan megtöltötték a termet
jókedvvel és melegséggel, mely láthatatlanul kiáradt belőlük.
Biztatóan mosolyogtak a kezdőkre, kik bátorságra gyúltak. Őket
utánozták valamennyien, <span class="pagenum"><a name="Page_82" id=
"Page_82">-82-</a></span> melléjük tolakodtak mindannyian. És
Popelka úr megelégedetten nézte a tánc bimbózását, az ügyetlenkék
hangosan kacagtak, ha valami nem sikerült. A vén táncmester hálásan
bólogatott Magdolna felé, ki úgy ült a sarokban, mint egy
királyné.</p>
<p>– Nagyszerű, – mondotta ez a bólogatás, – igazán nagyszerű…</p>
<p>Groll úr tüntetően távol maradott a három galambtól. Trostné
ugyanis nem jó szemmel nézte a táncot. Nem hiába volt kéményseprő
asszonya, már a füst szagáról megmondta, kéménytűz-e vagy
lángbaborult a ház. Ösztöne súgta, ez a Groll valamit melenget a
szép lányok iránt. Amelyik darázs egyszer rászáll a mézre,
másodszor is megpróbálkozik. És kurtán megmondá leányainak:</p>
<p>– Ide nem fogunk jönni többet!</p>
<p>– Miért nem? – érdeklődtek a leányok.</p>
<p>– Mert az a Groll nem tetszik nekem. Nem akarok neki alkalmat
adni a komiszkodásra!</p>
<p>Szimatja ugyanis azt a szagot vette, hogy a milliomos Groll
Fábián fiában nemcsak a kéménytűz lobog, És mert Fábián úr minden
estére hozzájuk parancsolta fiát, könnyű volt visszatartani a
fiatalembert a komiszkodástól. Trost úr ugyan disznóságot mondott
ilyen esetben, de Trosztné asszonyság szerette a választékos
kifejezéseket.</p>
<p>Amikor az első estének vége volt, a lányok összedugták fejüket.
Primuszné asszonyság a foyerben várta őket és gyönyörködve
szemlélte piros arcukat.</p>
<p>– Hogy mulattatok? – kérdezte kiváncsian.</p>
<p>– Azt csak most állapítjuk meg…</p>
<p>Ica már útközben leutánozta a Troszt-kisasszonyokat.
Seprőnyéltartásukat és merev nyakukat. Amerre <span class=
"pagenum"><a name="Page_83" id="Page_83">-83-</a></span> mentek,
megtelt kacagással minden sikátor, a friss lányhang úgy csengett,
mint a megütött zongorahúr. És azon az éjszakán boldog álmot
aludtak mind a hárman. Csak Manci riadt föl egy pillanatra, mert
hogyan, hogyan nem, álmába betolakodék a vizlovag. Duzzadt volt a
szájaszéle és a szeme mélyen feküdt homloka alatt…</p>
<p>Azontúl minden este megjelentek az Ezüst Csillagban. Icának
föltünt, hogy Groll úr elmaradt. Csak egy-egy pillanatra nézett be
a tánchoz és alig tudott vele néhány szót váltani. Manci közömbösen
vette az esetet, de Ica szerette tisztán látni a dolgokat.
Észrevette, hogy Troszték sem jönnek el és megtalálta az
összefüggést. És egy este, hogy Groll egy pillanatra beszökött a
terembe, megkérdezte:</p>
<p>– Ugy-e maga esténkint a Trosztéknál tölti az időt?</p>
<p>– Fájdalom, – mondotta Groll, – az apám rámparancsolt. Tudja, az
öreg nem szereti a vicceket.</p>
<p>Ica fölpattant:</p>
<p>– Mi csak vicc voltunk magának?! Köszönöm. Mit akar akkor maga
Mancikával?…</p>
<p>Groll úr arcán kigyulladtak a szeplők.</p>
<p>– Ica, – mondotta szepegve, – tudja, hogy megbántam mindent. De
nem is Manciról van szó, hanem magáról… Tudja, rájöttem, hogy
tulajdonképpen maga tetszik nekem. Maga valahogy jobb hozzám és
olyan okosan tud beszélni.</p>
<p>Ica fölkacagott, olyan kedvesen buta volt ez a Groll. Aztán
megkérdezte:</p>
<p>– Most talán nekem kinálja föl azt a hatszobás lakást?
<span class="pagenum"><a name="Page_84" id=
"Page_84">-84-</a></span></p>
<p>– Nem, – szepegett Groll úr, – én nagyon tisztelem magát!</p>
<p>– De Trosztékhoz jár minden este, – vetette közbe a leány.</p>
<p>– Nem sokáig, – mondotta Groll, – meglássa, nem sokáig. Én
nehezen kezdek el valamit, de ha elkezdem, akkor minden ropog…</p>
<p>Két hosszú karjával belemarkolt a levegőbe, mintha láthatatlan
nyakcsigolyákat fogott volna, melyeket füstfaragó mesterek és
mesternék viselnek. Hiszen könnyű volna elbánni velük, csak ne
volna olyan szerelmes a kéményfüstszagú kisasszonyokba Fábián
mester, ki a fián keresztül második ifjúságot élt.</p>
<p>Ica jókedvűen kacagott föl és ez a nevetés megrázta Groll úr
idegeit. Belecsendült a lelkébe, amelyben visszhangok keltek, mint
amikor a templomban a vox angelica megrezdíti a festett
ablakot.</p>
<p>– Meglássa, igazat mondok Ica, – erősködött Goll úr, mire aztán
Ica csillapítóan szólt oda neki:</p>
<p>– Csak ne siessen el semmit, – mondotta, – nincsen nagyobb baj,
mint a sietés. Lássa, Manci is mindig siet és sohasem ér el
semmit…</p>
<p>Groll urat megvigasztalták Ica szavai. Úgy érezte magát, mintha
a kis leány megsímogatta volna puha, bársonyos kezével. A haja
illata körülfelhőzte és lomha nagy vére elkezdett sebesen
keringeni.</p>
<p>– Ő szimpatizál velem, – mondá örömmel, – én szimpatikus vagyok
neki!</p>
<p>Szinte hálás volt Garainak, hogy Mancikával elrontotta a dolgot.
Mert ez az Ica sokkal szelidebbnek látszott és az öreg Groll nem
szereti a pattogós asszonyokat.</p>
<p>Egy este, amikor már mindenki tudott valamit a <span class=
"pagenum"><a name="Page_85" id="Page_85">-85-</a></span> tánchoz,
Magdolna kisasszony meggyujtotta a csillárokat és megtelt
fényözönnel a terem. Popelka úr fölhúzta új frakkját, mely sötétkék
vala és hajtókáiba piros virágot hímeztek a budai asszonyok.
Popelka ugyanis nem törődött a divattal, mely folyton változik, míg
az öltözés művészete ugyanaz marad. Rosetti és Knill Erazmus is
felöltötték Beethoven-kabátjukat és a fenyőszag helyett
lóhereparfümöt hintettek a levegőbe, melybe láthatatlanul beringott
valami különös hangulat.</p>
<p>A kislányok tánc közben föl-fölkapták fejüket, mintha valaki
leskődött volna rájuk. A Primusz-kisasszonyok pedig észrevették,
hogy Magdolna kisasszony sokszor fölpillant a mennyezethajlásra,
mintha valamit keresne azok mögött a titokzatos rácsok mögött.
Stefike, akinek olyan szeme volt, mint sólyommadárnak, legalább azt
állította, hogy a rács mögött két tűzpont parázslott, két
hirtelenszívott cigaretta, de Ica, aki nem szerette a romantikát,
rápirított:</p>
<p>– Már megint szamárságot beszélsz…</p>
<p>Igaz, hogy a táncolók között legendák settenkedtek a három
rácsos ablakról, mely mögött nagy urak leskelődnek a fehér
kisasszonyokra. Titkos ajtó nyílik a fülkékbe, ahonnan jól lehet
látni a táncot és a lányokat. Mindenki beszélte, de senki se hitte,
mert, amikor Magdolna kisasszonyhoz kérdést intéztenek, ugyanazt
mondta, amit az Ica:</p>
<p>– Szamárság…</p>
<p>A kegyelmes úr másnap meglátogatta Magdolna kisasszonyt, kivel
egy egyesületben jótékonykodott. Magdolna kisasszony várakozóan
kérdezte:</p>
<p>– Hogy tetszett a tánc, kegyelmes úr?</p>
<p>A kegyelmes úr megbólintá a fejét: <span class=
"pagenum"><a name="Page_86" id="Page_86">-86-</a></span></p>
<p>– Tudja, hogy szeretem a művészeteket.</p>
<p>– És a három galamb?</p>
<p>– Ahhoz csak gratulálhatok. Mindig bíztam a maga izlésében.</p>
<p>A kegyelmes úr közömbös dolgokról kezdett beszélni, mint mindig,
amikor elhatározások előtt állt. Egyszerre aztán megtört egy
mondatot:</p>
<p>– Ja igen… Az a kis barna megérdemli, hogy pártfogásba
vegyem…</p>
<p>Magdolna meghajolt:</p>
<p>– Nemsokára személyesen fogja megköszönni a pártfogást…</p>
<p>Azon az éjszakán Mancika megint az esőcsepplovagról álmodott. A
szeme beesett volt és duzzadt szájával meg akarta csókolni a
nyakát. Amikor elmesélte álmát Krisztina néninek, a vénasszony
fölkiáltott:</p>
<p>– Maga boldog lesz, Mancika. Meg fog ismerkedni egy nagy úrral,
aki szeretni fogja magát. Lesz minden, amit csak akar, ruhája,
kalapja, gyönyörű cipője. És pénze sok, amennyit csak akar…
Meglássa, hogy igazat beszélek…</p>
<p>Mancika, aki szeretett mesebeli hercegekről álmodni, hitte is
nem is, amit Frau Krisztin beszélt. Erre célozgatott Magdolna
kisasszony is, aki mindennap foglalkozott vele.</p>
<p>– Maga a legszebb lány az egész iskolában, magának nem szabad
ostoba házasságot kötni…</p>
<p>Ezt azért tartotta szükségesnek megemlíteni, mert a
Primusz-kisasszonyok körül valóságos udvar keletkezett. És voltak
közöttük, akiket számba lehetett venni, legalább Ica besorozta őket
a komolyak közé. A legtöbbet Fazekas forgolódott körülöttük, aki
patikát készült venni és estéit itt töltötte a kislányok között,
<span class="pagenum"><a name="Page_87" id=
"Page_87">-87-</a></span> kiknek fehér volt az arcuk, mint a
porcellán tégelyeké, melyekben kézfinomítót árulnak az
asszonyoknak…</p>
<p>Fazekas ugyan inkább Icával foglalkozott, de Ica ügyesen
rájátszotta Mancikára. Magdolna kisasszony szemét mindez nem
kerülte el és egy délután elhivatta a kegyelmes úrtól a bárót, aki
néhány hét alatt meghízott, szétterpedt a nagy kényelemtől. Eltünt
arcáról a ragadozó-vonás, mely már elárulja messziről a játékos
embert.</p>
<p>Vagy egy óra hosszat tanácskoztak. Amikor Magdolna apróra
elmagyarázott mindent, Sporn báró vállat vont:</p>
<p>– Komisz dolog, de mit csináljak…</p>
<p>– Az ilyen dolgokat nem kell túlságosan komolyan venni. Még nem
halt bele senki…</p>
<p>Sporn bárón sötétzöld zsakett volt, amikor belépett a
táncterembe. Jobb szemén monokli kevélykedett és arca kifejezése
unott volt, megvető. Egyebekben pompás gyerek volt, az arca
hasonlított a divatos színészekére és a kabátja zsebéből vérszínű
selyemkendő nyújtotta ki tűzpiros nyelvét. Ilyennek álmodták a
zúgutcákban a lányok a grófokat, akikről csak annyit tudtak, hogy
vannak és élnek, szörnyen vasaltak és diszkrét parfüm illanik ki
kendőjükből.</p>
<p>Magdolna kisasszony mutatta be a bárót a
Primusz-kisasszonyoknak. Sporn úr arcáról leolvadt az únott
kifejezés, amikor meglátta őket.</p>
<p>– Csinosak – mondotta Magdolnának, – igazán csinosak…</p>
<p>Ez az elismerés nem esett rosszul Magdolnának. Sporn báró
ugyanis értett az asszonyokhoz.</p>
<p>A leányok megváltoztak valamennyien. Mintha <span class=
"pagenum"><a name="Page_88" id="Page_88">-88-</a></span> Knill
Erazmus valami hódító mérget fecskendezett volna a levegőbe, mely a
szívekbe szállt. És megmámorosodtak tőle, úgy érezték, Rosetti még
sohasem zongorázott ilyen gyönyörüen és Knill mester kezében nem
zokogott még soha így a hegedű. Azok a lapos, százszor hallott,
ezerszer megunt melódiák, melyeket a muzsikáló órák minden délben
lesírtak, egyszerre megszépültek, megteltek élettel, ritmusuk
belekapaszkodott a kifeszített izmokba s Popelka úr mosolyogva
látta: így még sohasem ment a tánc. Az arcok kipirultak, Szent
János lámpásai kigyúltak hivogató fénnyel a lányszemekben és a
pillantásokból szelid kinálkozás szállott a báró felé
hangtalanul:</p>
<p>– Akarod? Akarsz?!</p>
<p>A merev, nehézkes, alig mozduló polgárkisasszonyok szívén
fölpattant a titkos ajtó, melyen olyan dolgok settenkednek által,
miket nem jó tudni az anyáknak. Besurrantak a kinyílt ajtón és
megfestették az álmokat, mint a gondos asszonyok a husvéti tojást.
A fakó, egyszínű lánykák megszépültek, mert belépett közéjük a
mese. A lovag, akinek el kell jönni egyszer. Néha korán jönnek,
amikor még alig hogy kibújt az első ibolya, máskor meg elkésnek és
térdig gázolnak az elhullott levélben. Övék a legelső vágy, a
szívnek legelső rezzenése, a legelső sóhaj. Jönnek mosolyogva és
eltünnek könnytelenül. Holttestük tölti ki a szerelmi
ostromháborúban az árkot és aki utánuk jön, annak könnyű dolga
van…</p>
<p>Az első lovag! Az első szerelem! Jó, hogy ezek a lovagok nem
támadnak vakon, jó, hogy az első szerelem máglyája ellobban hamar.
Ezeket gondolá Magdolna kisasszony, ki járatos vala a szerelemben.
És elgondolta, mi lenne, ha hívná, ha szólogatná őket. <span class=
"pagenum"><a name="Page_89" id="Page_89">-89-</a></span> Egy este
üresen maradnának a fehér ágyak és az emberek arról beszélnének,
hogy rettentő csapás sújtott rájuk vaskeztyüs kezével, pedig a
tavasz lett diadalmas az élet fölött…</p>
<p>A terem forró lett a táncoló lányok lehelletétől, kik úgy
imbolyogtak Knill Erazmus hegedűszavára, mint a rózsatövek a májusi
szélben. És kétféle muzsika lengette a ritmust, az egyik a vén
hegedűs kezefejében lakott, a másik pedig a szívekben. És emez volt
a szebb, az erősebb, a hatalmasabb, ez feszítette meg a lábikrák
izmait, ez csalt hivogató sugárzást a szemekbe:</p>
<p>– Akarod? Akarsz? A tied leszek!</p>
<p>A Primusz-kisasszonyokat azonban nem fogta meg a láz. Ők
valahogyan hidegek tudtak maradni. Megszokták, hogy először
hadrendbe sorakozzanak, ha ütközetbe mennek és őket nem találta
senki sem készületlenül. Talán azért, mert velük mindenki harcot
kezdett.</p>
<p>A báró mélyen meghajtotta magát előttük, amikor Magdolna
bemutatta.</p>
<p>– Egyenesen a maguk kedvéért látogatott ide, – mondá, azonban
Ica hirtelen visszavágott:</p>
<p>– A báró igazán nagylelkű. Én például nem volnék képes érte
ekkora áldozatra!</p>
<p>Sporn báró ebből megérezte, hogy ezek a lányok nem azok közül
valók. Azokat jelölte meg így, kik az első köszöntésre halálos
szerelembe esnek, akik négyoldalas leveleket írnak és akik virágot
préselnek az imádságos könyvbe.</p>
<p>– Nem szeretem ezeket a kis érzékeny állatkákat – mondá
megvetően, – amikor bizalmas társaságban volt és amikor Magdolna
csatasorba állította <span class="pagenum"><a name="Page_90" id=
"Page_90">-90-</a></span> Mancika ellen, meg volt győződve, hogy
ebbe a kategóriába tartozik. De amikor szembe került vele,
megállapította, hogy tévedett. Mert Mancika nem volt ugyan olyan
támadó szellemű, mint a huga, de nagyszerűen el tudott oltani
minden tüzet. Hideg lett, mint a márványszentek az útszéli
kápolnában, melyek alatt hiába lobog a mécses.</p>
<p>Mancika az első pillantásra megállapította, hogy csinos a fiú.
És hogy elegáns. Mert ő a férfiruhához is értett. Gyerekkorában,
amikor jóllakott az asszonyi dolgoknak bámulatában, órákhosszat
elállongott a férfidivat-kirakatok előtt és képzeletben
felöltöztette lovagjait, a diszkrét mellényekbe megkötötte a
nyakkendőjüket és kiválasztotta a legszebb keztyüt, melynek
gyöngyház gombja sejtelmesen csillogott, mint az álombeli princek
szemei.</p>
<p>A báró vele foglalkozott egész este és vele táncolt. Úgy
forgatta, mint a pelyhet a beillanó reggeli levegő, minden
mozdulatának engedelmeskedett. Bele tudta ringatni a táncba, mely
meggyújtotta az asszonyszívekben a vágyak ámpolnáit, melyeknek
fénye kiragyog a szemekből, megcsillan a hajfonatokon és rózsát
ültet az arcra. Ezen a hevületen keresztül kúsznak forró testükkel
a kísértések és minden férfifejben fölszikrázik a gondolat: jó
volna tánc után egyedül lenni…</p>
<p>Amikor vége volt a táncnak és Knill Erazmus tokba zárta
hegedűjét, a leányok olyan lassan húzódtak az ajtó felé, mint még
soha. Az új lovagot akarták látni, aki egyszerre megjelent közöttük
és teliültette tavasszal az őszt.</p>
<p>– Báró – sóhajtottak titokban, – báró és milyen gyönyörű!
<span class="pagenum"><a name="Page_91" id=
"Page_91">-91-</a></span></p>
<p>A báró Mancikával foglalkozott. Kedves volt és mosolygott.
Mosolygásában azonban nem volt semmi nekibizakodás, a fiú szemmel
láthatóan megjuhászodott.</p>
<p>Groll úr, aki megint későn érkezett, megint Icával
foglalkozott:</p>
<p>– Hogy tetszik magának, kisasszony, ez az úr?</p>
<p>– Óh, nagyon mulatságos és nagyszerűen táncol!</p>
<p>Groll meg volt elégedve a felelettel. A második galamb még nem
volt senkié.</p>
<h2>VII.</h2>
<p>Magdolna kisasszony belső boldogsággal nézte, hogyan szövődik a
fiatalok közt a regény. Fiatalok alatt Mancikát értette, meg a
bárót, aki nagyszerű gyerek.</p>
<p>– Nagyon szeretem a fiatalokat – mondotta ő excellenciájának, –
kivált ha okosak.</p>
<p>Mert a báró okosnak bizonyult, szívósnak, kitartónak, ügyesnek.
Nem rohanta meg egyszerre a leányt, hanem lassan-lassan melléje
csúszott. Először az idegeibe vette be magát, aztán a hiúságába.
Innen már meg lehet építeni a hidat, mely az álmokhoz vezet. Ez a
híd sóhajtásból épül, egy elfeledkező nézésből, egy kibuggyanó
szóból, egy kézszorításból…</p>
<p>Mancika azonban zárkózott természetű volt. Az ilyen leány
szívébe bejutni a legnehezebb, az álmodók, a bolondok, az
ábrándosak vannak tőlünk a legmesszebbre. Azt hinnők, ők szédülnek
el a legelső vallomásnál és ők vetik magukat elsőnek karjainkba.
Pedig nem ők azok, akikkel a tavasz és szerelem kezdődik,
<span class="pagenum"><a name="Page_92" id=
"Page_92">-92-</a></span> hanem az egészségesek, a józanok, akiknek
mozgásba jön a vére, ha virágillat csapódik hozzájuk. Csak ezeket
lehet megrohanni, elszédíteni, körülölelni egy pillanat gyorsan
lobbanó mámorán keresztül. Ezek a sablonosak, az únottak, a
jóviseletűek, a kedvesek, a megdicsértek.</p>
<p>Az álmodó szívhez néz az út, nehéz megvívni a mesékkel és az
álomlovagokkal. Nehéz elhallgattatni az álommuzsikát, az eolhárfát,
a tízhúrú hegedűt.</p>
<p>A báró a legelső mérkőzésnél észrevette, mert amikor egy este,
tánc közben a megengedettnél forróbban ölelte magához Mancikát, a
leány arca hirtelen elkomolyodott.</p>
<p>– Mi bántja? – kérdezte a báró.</p>
<p>– Semmi, azt hittem hirtelenében, hogy a Grollal táncolok.</p>
<p>Ettől kezdve aztán óvatosabb lett.</p>
<p>– Nehéz, nagyon nehéz a kicsike – mondogatta Margarétának, aki
türelmetlenkedett. – Mert a kegyelmes úr kezdi unni magát és
ilyenkor kiszámíthatatlan. Még azt is megteszi, hogy elutazik és
akkor hiábavaló minden, amit itt hangszerelnek.</p>
<p>A báró értelmes fiú volt, a kemény szóból is megértette az
egészet. És ilyenkor egy kis irtózás fogta el, melyet alig tudott
elfojtani.</p>
<p>– Csunya dolog – konstatálta, – nagyon csunya dolog.</p>
<p>– Úgy látszik, barátom – mondá egyszer a nagyúr, – magának nem
sok szerencséje lehet a szerelemben!</p>
<p>És ebben a pillanatban olyan volt, mint a keleti isten, amikor
fehér testű szűzekre éhezik. A báró megundorodott tőle és kissé
élesen felelt: <span class="pagenum"><a name="Page_93" id=
"Page_93">-93-</a></span></p>
<p>– Ez talán azért van, mert a szerelemben sem korrigálom a
szerencsét.</p>
<p>– Pedig ott szabad – mondotta a kegyelmes úr, – néha nagyon is
ajánlatos.</p>
<p>A vén ember teljesen Magdolna befolyása alatt állt, aki nem
sajnált semmit, hogy ingerlő új helyzeteket teremtsen neki.</p>
<p>– Higyje meg, kegyelmes úr, csak az ér valamit, amit nehezen és
drágán lehet kapni.</p>
<p>És elkezdett neki Mancikáról beszélni. Szakszerűen érdekesen,
mert Magdolna művész volt, senki sem tudott úgy az asszonyi
szépséghez és az öreg ember új gyönyörűséget várt, új izgalmat,
hogy megszínesítse a körülötte áramló ködöt, mely egyforma
szürkeséggel nyeli el a gyorsan iramló napokat. Neki ez a játék az
volt, ami a régi embereknek az óracsinálás: foglalkoztatta, fölélte
maradék energiáját elalvó életének. Neki a várakozás adott
izgalmat, a játék, melyet másokon keresztül játszott és ebből a
játékból élt Magdolna kisasszony.</p>
<p>A báró tisztán látta a dolgokat és néha megriadt. Sok volt még
benne az ifjúságból és az ifjúság megriad attól, ami tőle idegen.
De azért engedelmeskedett a kéznek, mely rángatta, nem tudott
lesiklani az útról. Mert megszokta a kényelmet, a jólétet, a pénzt,
a levegőt, mely teli volt a gazdagság minden illatával.</p>
<p>– Bolond volnék – csitítgatta magát, – bolond volnék…</p>
<p>És elkezdte Mancika ellen az ostromot. Óvatosan indult neki,
lassan, kiszámítottan. A kalandorok és hamiskártyások vére áramlott
benne, a játék kezdte hevíteni. Lassan, gyöngéden bánt a leánnyal,
hetek multak el, míg egyszer megszorította a kezét és Mancika
<span class="pagenum"><a name="Page_94" id=
"Page_94">-94-</a></span> ujjai szeliden engedtek a szorításnak,
kissé remegtek, aztán belesímultak szeliden, megadóan.</p>
<p>– Amióta magát ismerem – suttogta, – mindig maga jár az
eszemben…</p>
<p>Mancika fehér arcán kigyúlt a bibor és szemei melegen nézték a
fiút. Nem felelt semmit és attól az estétől kezdve dalba fonódott
minden érzése. Azok a láthatatlan muzsikások, kik gyerekkora óta
megtöltötték az álmok melódiáival a sötét sarkokat, most lakodalmi
himnuszt csaltak ki hangszerükből. A primhegedű vékonyka hangja
ujjongott, a fuvola fürgén trillázott, a hárfa pengett és valahol
mélyen a szekrény alatt elhelyezkedett egy bőgő és belebrúgózott
vidáman az ujjongó nótába, úgy, hogy föl kellett kacagnia. Mert ez
a bőgő lassú morajlással mintha így zümmögött volna:</p>
<p>– Groll úr, Groll úr, Groll úr!</p>
<p>Eszébe jutott ugyanis Ica megjegyzése, aki kemény egyenesen ezt
vágta oda neki: az a Groll tízezerszer különb, mint a báró! Különb,
mert becsületesebb.</p>
<p>Icának ugyanis sehogy sem tetszett ez az ember. Valami ösztöne
volt, ami nem csalta meg soha és amikor észrevette, hogy Mancika
kezd feléje hajlani, közbevetette magát:</p>
<p>– Te, Manci, jó lesz, ha vigyázol magadra!</p>
<p>– Miért?</p>
<p>– Mert ez a báró nem rendes ember, akivel kezdeni érdemes!</p>
<p>Manci azonban már túl volt ezen. Egy este ugyanis, amikor
pihentek a párok és Rozetti meg Knill Erazmus egy régi bécsi dalt
cincogtak hangszerükön, a báró remegő hangon súgta oda a leánynak:
<span class="pagenum"><a name="Page_95" id=
"Page_95">-95-</a></span></p>
<p>– Szeretem magát, Mancika. Maga nekem az élet és a boldogság.
Maga nélkül üres volna körülöttem minden és ha maga nem volna, én
rossz ember lennék nagyon…</p>
<p>Mancika nem felelt semmit, csak szeliden meghajtotta fejét és a
szeme sarkába belopódzott egy könnycsepp. Éppen csak annyi, hogy
meg tudta nedvesíteni a hosszú szempillákat. És ettől a perctől
kezdve Mancika hol víg volt, hol szomorú. Szomorú, hol sírt, hol
nevetett. Sírt olyankor, amikor arra gondolt, hogy mi lesz, ha a
báró meg fogja tudni, hogy ő nem királykisasszony, hanem csak egy
asztalos leánya a Medve-utcából, kinek apja most abból iszik, hogy
részeg kocsisokat hajigál ki a korcsmaajtón. Nevetni meg akkor
nevetett, amikor a láthatatlan bőgő elkezdett: zúgni, búgni:</p>
<p>– Groll úr, Groll úr…</p>
<p>A báró a vallomás óta mintha megszelidült és megsápadt volna.
Karcsú, elegáns alakja elvesztette minden feszességét, arcára ráült
valami álmodásféle. Mancika boldogan mosolygott föl, amikor
megjelent és tánc közben néha megfeledkezve magáról, egy rövid fél
pillanatra a vállára csuklatta bóbitás fejét, Erre aztán
összenéztek a polgárleányok.</p>
<p>– Csunyán viselkedik az a leány – mondogatták, – de a szívük
megtelt vala irigységgel…</p>
<p>Magdolna kisasszony gyönyörködve nézte őket:</p>
<p>– Nincs szebb, mint amikor a fiatalok szeretik egymást, –
mondotta Popelkának, a bárónak pedig odasúgta:</p>
<p>– Bravó, bravó!</p>
<p>És elreferált a kegyelmes úrnak is, aki egy nézeten volt
Magdolnával: <span class="pagenum"><a name="Page_96" id=
"Page_96">-96-</a></span></p>
<p>– Nincs szebb, mint amikor a fiatalok szeretik egymást, csak
olyan átkozott sokáig ne tartana!</p>
<p>Ő excellenciája ugyanis most már sűrűbben jelent meg a rács
mögött a titkos fülkében, ahonnan elgyönyörködött az ifjúságban.
Alulról meleg illattal kevert pára szállott föl hozzája és bebújt a
faragott lécek között. A kegyelmes úr úgy szívta magába az illatot,
mintha rózsaszag lett volna. Pedig az ibolyához állott közelebb,
mert leányi hajból kavargott elő.</p>
<p>– Nincsen szebb, mint az ifjúság – ismétlé meg magát és tágra
nyílt szemmel bámulta a bárót és Mancikát. Szemmel követte minden
mozdulásuk, magába szívta arcjátékukat. Úgy érezte, ő jár ott kar
karba öltve azzal a barna leánnyal, minden mozdulata, minden
nézése, minden hevülése neki szól. Érte, miatta, az ő akaratából
történik minden, ő vette bérbe mások ifjúságát, hogy
esztendőről-esztendőre újra átélje azt, ami szép és ami az életet
teszi.</p>
<p>– Maga nagyon ügyes hölgy, Magdolna – vetette oda a vén
leánynak, aki boldog volt ettől az elismeréstől. És a kegyelmes úr
hálás is volt iránta. Nem tudott volna meglenni e nélkül az asszony
nélkül, akivel valamikor személyesen játszotta el azt a játékot,
mely alattuk himbálódzott. Mert akkor még fiatalok voltak mind a
ketten. Magdolna haja olyan volt, mint Mancikáé, és ő maga elegáns
fiú volt s házasságot igért Magdolnának, aki az övé lett nemsokára.
Az övé lett sírás nélkül, könny nélkül, jelenet nélkül és amikor
megunta, önként félreállt, de mint gondos asszony maga ügyelt arra,
hogy a kegyelmes úr mellé ne kerüljenek veszedelmes személyek.
Magdolna értette a módját, hogy kell újra meg újra megjátszani a
szerelmi játékot, újra átélni a legelső <span class=
"pagenum"><a name="Page_97" id="Page_97">-97-</a></span> regényt.
És ezért nagy becsben vala ő kegyelmességénél, ki minden dologban
reá hallgatott.</p>
<p>Most, hogy a kegyelmes úr gyönyörködve nézte végig Mancika
csatáját, melyet azon a fiún keresztül vívott vala,
megjegyezte:</p>
<p>– Én nem mórikáltam magam ennyit kegyelmes úr!</p>
<p>Ő excellenciája helyeslően bólintott:</p>
<p>– Úgy van Magdolna, de én gyorsabb voltam, mint azon
fiatalember!</p>
<p>Magdolna megvigasztalta:</p>
<p>– Még csak néhány nap az egész, akkor aztán jövünk mi.</p>
<p>Amikor a kegyelmes úrnak egy ilyen ügye támadott, mindig többes
számban beszélt, hogy észrevegye, hogy neki is része van a
dologban, hogy ő is hozzájárul ahhoz, amiért mindig hálásnak illik
lenni.</p>
<p>A báró pedig folytatta az ostromot. Egyszerre csak ott állott a
kapu alatt, mely önként megnyilott előtte. Megnyilott és csendesen
befogadta a hódító lovagot, ki legelső volt közöttük. Most már nem
beszélt elfojtott, elszorított hangon, már nem akadozott a szava.
Meleg, forró mondatok buggyantak ki a száján, a hangja zümmögött,
mint a megrezzenő húr a hegedűn. És Mancika is bátrabb lett. Nem
sütötte le a szemét, hanem melegen, nyugodtan a fiú arcába nézett
és csendes bizonykodással felelte:</p>
<p>– Én is szeretem magát.</p>
<p>A báró mindennap virágot küldött. Vérszínű, selyemszirmu
virágot, melynek a Mancika a nevét sem tudta. A virágnak nem volt
illata, de lángolt és égett és megtöltötte tűzzel a szobát. Ica
ebből mindent megtudott. <span class="pagenum"><a name="Page_98"
id="Page_98">-98-</a></span></p>
<p>– Beléhabarodott, – konstatálta, – egészen beléhabarodott…</p>
<p>És elhatározta, hogy szemmel tartja őket. A báró azonban nem
állt meg a sóhajtásnál. Egy este megkérdezte a leányt:</p>
<p>– Mancika, nem adna alkalmat, hogy beszélgessek magával?</p>
<p>– Mikor?</p>
<p>– Holnap délelőtt, várom magát a bástyán és akkor
beszélhetünk.</p>
<p>Manci igent intett. A szívében ünnepi harangok kezdtek zúgni,
egész éjjel nem hunyta le a szemét. A valóság összekeveredett a
vággyal és álomfigurákkal rajzolta teli a sötétet. A mesebeli
herceg eljött, de olyan arca volt, mint a bárónak és ő felült a
hatlovas hintóba, mely hirtelen őrült iramodással megindult a
sötétség felé. A báró még azon az estén megmondta Magdolnának:</p>
<p>– Azt hiszem, egy-két nap mulva megcsináljuk.</p>
<p>– Maga derék fiú!</p>
<p>Mancika boldogságtól sugárzó arccal jelent meg a találkozón. Ősz
volt és a száraz levelek olyan hangot adtak, mint az elhagyott
spinét, melynek ereszkednek húrjai. Bánatos érzések úsztak a
levegőben, a hegyekről beszólt a városba a szél és magával hurcolta
a haldokló füvek kesernyés illatát.</p>
<p>– Vártam magát, – mondotta a fiú.</p>
<p>– Tudtam, hogy előbb lesz itt, mint én, pedig hamarabb jöttem,
mint ahogy megbeszéltük.</p>
<p>Egymáshoz símulva mentek. A báró mindenről beszélt, csak arról
nem, amiről kellett volna. Maga sem tudta miért, de elfogódott
volt. A leányról lesugárzó tisztaság elfojtotta szavát. Érezte,
hogy Manci vár <span class="pagenum"><a name="Page_99" id=
"Page_99">-99-</a></span> valamit. Egy forró vallomást, egy remegő
mondatot, mely a jövőről beszélt. De nem tudta kierőszakolni, hanem
lehajtott fejjel ment a leány oldalán.</p>
<p>Mancika észrevette és megkérdezte:</p>
<p>– Mondja, mi bántja magát?</p>
<p>– Semmi, – felelte a báró, – ha magával vagyok, nem tudok
beszélni.</p>
<p>Elpirult, amikor mondta, mert eszébe jutott az a vén ember,
akiért esténkint komédiáznia kellett. Most, hogy ez a játék a
nappalba húzódott, tisztábban látott mindent. Az éjszaka keze
sötét, eltakar mindent, de nappal hiányzik ez a takaró.</p>
<p>– Komisz munka, – gondolta nagy elkeseredéssel, – komisz
dolog…</p>
<p>Aztán arra gondolt, hogy hiszen minden ettől függ. A jólét, a
kényelem, a pénz, a biztos élet. És mindent legyűrő akarattal
elhatározásra jutott:</p>
<p>– Meg fogom csinálni!</p>
<p>Mancika pedig ott lépkedett mellette, mint a fehér hótollu
galamb, és nem vette észre, hogy csapdát állítottak elé.</p>
<p>A bárónak lassan-lassan megjött a szava. Belemelegedett. Magáról
beszélt és a jövendőről. Addig erőszakolta magát, míg végre
sikerült belerögződnie ebbe a hangulatba.</p>
<p>– Nem tudok maga nélkül élni Mancika, – mondotta, – üres az
életem maga nélkül. Alig várom, hogy eljöjjön az este és láthassam,
gyönyörködjem magában.</p>
<p>Mancika bársonyos szeme hálásan nézett a fiúra.</p>
<p>– Én feleségül veszem magát, – folytatta a báró.</p>
<p>– Én feleségül megyek magához, – mondotta a leány.</p>
<p>Csak neki lehet ilyet mondani, villant keresztül a <span class=
"pagenum"><a name="Page_100" id="Page_100">-100-</a></span> báró
fején. Mert csak az ilyen leányok hisznek és bíznak vakon. A
naivakat, a hivőket, a vakon rohanókat, az őszintéket, akik csak
titkolódzni tudnak, de hazudni nem.</p>
<p>Manci már titkolódzni sem tudott, mert amikor séta után kipirult
arccal jött haza, lehetetlen volt észre nem venni rajta a
boldogságot. Ica elő is vette:</p>
<p>– Te Manci, te a báróval voltál. Vigyázz, ne csinálj valami
ostobaságot!</p>
<p>– Ne félts te engem, te csak puhitsd a patikust!</p>
<p>– A patikustól nincs félni valóm, de az a fiatal úr erősen
gyanús.</p>
<p>– Nem gyanús, – felelte büszkén Manci, – egy cseppet sem gyanús.
Feleségül fog venni!</p>
<p>Büszkén ragyogott a szeme, amikor kimondta, kiegyenesedett,
megnyult és sajnálkozóan mérte végig a hugát. Ica azonban nem adott
az effélékre semmit. Nem volt semmi érzéke a gesztusokhoz.</p>
<p>– Szamárság, – mondotta határozottan, – jó lesz, ha kivered a
fejedből! Az a báró naplopó és kártyából él, de még így sem hiszem,
hogy elvegyen egy asztalosleányt. Aztán meg nem is báró és egy
fillérje sincsen…</p>
<p>Manci kihívóan kérdezte:</p>
<p>– Ugyan honnan tudod?</p>
<p>– A Groll mesélte nekem, a Groll nem hazudik.</p>
<p>Manci mérges lett nagyon:</p>
<p>– A Groll! Az a szeplős majom úgy viselkedik, hogy nem birom ki!
Mintha vőlegényünk volna mind a hármunknak. Mindig a nyomunkban
van, nem fordíthatom sehova se a fejem, hogy ne lássam. Mintha el
tudnám felejteni, milyen pimasz volt. És te még ezek után szóba
állsz vele! <span class="pagenum"><a name="Page_101" id=
"Page_101">-101-</a></span></p>
<p>– Szóba állok, igenis szóba állok, – felelte haragosan Ica, –
mert ez a Groll buta, de becsületes. Amit tett, butaságból tette.
De ez a te báród egy körmönfont csirkefogó és jó lesz, ha
abbahagyod vele a komédiát. Akkor leszel a felesége, amikor…</p>
<p>Nem tudta befejezni a mondatot, mert Manci közbedobbantott.
Erősen, határozottan és mély meggyőződéssel mondta:</p>
<p>– És mégis feleségül fog venni!</p>
<p>Ica vállat vont, mintha nem érdekelné a dolog, de azért magában
rettentően megijedt:</p>
<p>– Baj lesz, – állapította meg titokban, – valami baj lesz ezzel
a Mancival!</p>
<p>Manci gőgös fejtartással járt és kelt a Medve-utcán, figyelemre
sem méltatta többé a rajongókat. Úgy érezte, hogy föléjük nőtt,
nagyobb lett és messzire távolodott tőlük. Elkezdte gyülölni a
sikátorutcákat, amelyekben olyan pompásan el lehet bújni a valóság
elől. Ezelőtt szerette az eltakart zugokat, ahol nem tudja követni
a szem, szerette az ódon házakat, a nyitott ablakokat, melyekbe be
lehetett lopni egy-egy pillantást. Szerette a frizeket, a
kapubálványokat, az ékítéseket az ablakok hajlása fölött. Hiszen
úgy el lehetett ábrándozni, amikor lelibbent az este, mely
ködkendőt csavart a gázlámpákra és megnövesztette a falakat.
Ilyenkor álomalakok suhantak el titokzatosan a kapuk előtt és az
ablakok alatt, amelyek megtöltötték igérettel az üres
leányéletet.</p>
<p>Most, hogy a báró szerelmes szívvel közelített hozzá, egyszerre
kicsinynek, utálatosnak, penészesnek tartott mindent, és felörült a
szíve, amikor arra gondolt, hogy nemsokára itt van a
szabadulás.</p>
<p>– Báróné leszek, – gondolta felujjongó örömmel. <span class=
"pagenum"><a name="Page_102" id="Page_102">-102-</a></span>
Beleszédült a boldogságba. Látta, hogy vadidegen, sohasem látott
emberek fordulnak nyomukba, amikor a báróval sétált és félig
irigyen, félig csodálkozva mondogatják:</p>
<p>– Milyen gyönyörű pár! Hogy egymáshoz illenek!</p>
<p>Ilyenkor boldogan vágott a báró felé és mosolygott.</p>
<p>– Hallotta?</p>
<p>A báró mély meggyőződéssel mondta:</p>
<p>– Talán nincsen igazuk?!</p>
<p>Mindennap találkoztak és pontosak voltak mind a ketten. Ezek a
találkozások elernyesztették a báró energiáját. Egyik napról a
másikra tolta a rohamot, amellyel ezt a leányt meg kell szerezni –
másnak. És minden alkalommal újra meg újra feltört belőle a
tiltakozás:</p>
<p>– Gyalázatos história!</p>
<p>Néha már a száján volt a hívó mondat, de nem tudta
kierőszakolni, mert a leány olyan őszintén bizakodva, akkora
rajongással nézett rá nagy szemével, hogy nem mert előhozakodni
vele. A találkozók után lehangolódva kullogott el és magán érezte a
leány meleg, rajongó pillantását. Nem tudta lerázni magáról,
égette, mintha láthatatlan reflektor vetett volna rá forró
sugárzást.</p>
<p>– Ej, csak nem vagyok belé szerelmes? – kérdezte riadozva, aztán
hozzátette:</p>
<p>– Akkor igazán eszcájgot pucolok.</p>
<p>Már kezdett türhetetlen lenni neki ez az állapot. Mert Magdolna
szüntelenül körülötte settenkedett:</p>
<p>– A kegyelmes úr unja magát, – mondotta, – maga tudja, hogy ez
mit jelent.</p>
<p>A kegyelmes úr Magdolnán keresztül érintkezett <span class=
"pagenum"><a name="Page_103" id="Page_103">-103-</a></span> a
báróval. De csak ebben a kérdésben. Hisz ilyenekkel ő nem
foglalkozott, hiszen akkor Magdolna fölöslegessé vált volna
életében. Éppen ezért hajszolta a bárót és egyszer meg is mondta
neki:</p>
<p>– Kedvesem, maga nagyon könnyen veszi a dolgot.</p>
<p>A báró ezen felbőszült. Különben is megvetette ezt az asszonyt,
aki annak a vén embernek a gonosz szelleme volt. Mert az a vén
ember nem tudott akarni. A legnagyobb érzés, mely ki tudott fakadni
belőle, a bosszúság volt és egy este kitört belőle Magdolna
előtt.</p>
<p>– Maga kezd lassú lenni, – mondotta, – úgy látszik
öregszünk!</p>
<p>Magdolna halálra rémült és elővette a bárót.</p>
<p>– Na, most már itt lesz az ideje…</p>
<p>A báró elgondolkozott.</p>
<p>– Mikor akarják?</p>
<p>– Holnap délután…</p>
<p>– Az órát majd én mondom meg, – felelte, és azon az estén majd
hogy össze nem forrott Mancikával. Máskor udvariasságból egy-egy
fordulóra vitte Icát, de ma megfeledkezett róla. Még sohasem
suttogott ilyen szerelmesen, még soha nem szédítette ennyire
Mancikát.</p>
<p>– Jöjjön el holnap délután háromkor, – mondotta, – szeretnék
komolyan beszélni magával. Úgy-e eljön?</p>
<p>– Eljövök, – mondotta a leány, – hiszen tudja…</p>
<p>Másnap délután lassu őszi eső hulldogált és pára ült a Viharhegy
tetejére. Mancika mégis elment a bástyára, ahol már várta a báró. A
leány észrevett valamit rajta.</p>
<p>– Maga nagyon sápadt, mi a baja? <span class="pagenum"><a name=
"Page_104" id="Page_104">-104-</a></span></p>
<p>– Keveset aludtam az éjjel. Magára gondoltam mindig…</p>
<p>És ebben igazat mondott. Azon az éjszakán nem tudott aludni,
mert mindig a fejében járt az a kis barna gyerek. Odatolakodott
gondolatai közé, végignyult bennük, nem tudott szabadulni tőle.</p>
<p>– Vajjon mit fog szólni, ha…</p>
<p>Százezer gondolat rohanta meg, de nem tudott feleletet adni.
Hiába erőlködött, hiába vívódott. Nem ment, nem bírt vele. Ha egy
pillanatra kiszorított valamit, a következő pillanatban új alakot
öltött. Eleinte ezzel vigasztalta magát:</p>
<p>– Ej, hát azt csinálja, amit a többi… Hallgat és
megvigasztalódik… Elvégre is az a vén ember gondoskodik róla.</p>
<p>De nem tudott megmaradni ennél. Új dolgok jöttek, ijesztőek,
sötétek, feketék. Előszállottak csipkés, halk denevérszárnyon és
leguggoltak melléje. Arról beszéltek, hogy az ilyenfajta leányokban
óriás az elkeseredettség. Ezek lépnek leghamarabb arra az útra,
mely a semmibe torkollik. Az álmodók, a bolondok, a szerelmesek
végeznek magukkal leghamarabb.</p>
<p>Erre aztán valami fájó érzés lepte meg. Nem tudott aludni. Maga
előtt látta Mancika sápadt, fehér, élettelen arcát. Hajnalfelé,
amikor már fakószínü szárnyon belebbent hozzá a reggel, elkezdett
alkudozni önmagával.</p>
<p>– Ej, – gondolta, – megesett máskor is, mással is, az élet nem
válogatós…</p>
<p>Délelőtt felment Magdolnához. A vénleány várakozóan nézett
rá.</p>
<p>– Rendben leszünk, – mondotta, – csak aztán valami baj ne
legyen… <span class="pagenum"><a name="Page_105" id=
"Page_105">-105-</a></span></p>
<p>– Attól ne tartson, itt leszek én…</p>
<p>Magdolna volt ugyanis a vigasztalás. Aki megjelent a legnehezebb
félóra után és felszárította a könnyeket, mosollyá szelidítette a
sírást.</p>
<p>Nagy gyakorlata volt ebben. Ismerte a fogásokat. Veronika
kendőjét vitte a retikülben és az a kendő teli volt itatva –
parfümmel.</p>
<p>Most, hogy Mancika ott állott a báró előtt frissen, mosolyogva,
egy pillanatra megint előjöttek az aggódások, de a báró lebirta,
leszorította őket.</p>
<p>– Muszáj, – mondotta, – muszáj…</p>
<p>Az eső lassan szitált, csak egy-egy nagyobb esőcsepp dobbantotta
meg az esőernyő selymét.</p>
<p>– El kellene valahová menni, – mondotta a báró, – azután a
palotáról kezdett beszélni. A képekről, bronzokról, ódon
butorcsodákról, nehéz függönyökről.</p>
<p>A leány érdeklődve hallgatta, meg-meggyulladt benne a fantázia
és el tudott képzelni egy őszi alkonyodást, mely megrendült ott az
ódon bútorok között. Vén óra kezd tik-takolni és kinyitja fényes
szemét a sokágu csillár. A kandallóban meglobban a tűz és illatszer
szóródik bele a levegőbe. Jó lenne ott asszonynak lenni, gondolta,
titokzatosan suhogó selyemben végigmenni a termeken…</p>
<p>– Jöjjön el hozzám, mindent megmutatok, – mondá a báró fojtott
hangon…</p>
<p>A leány felkapta a szép fejét. Pupillái kitágultak és kíváncsi,
de tiszta sugárzás hullámzott ki rajta.</p>
<p>– Igazán eljöjjek?</p>
<p>– Jöjjön, – mondotta a báró. A szíve kalapált, még a torkán is
érezte véres lüktetését. Lépésük összestimmelődött, az üres utcák
felkapták koppanásukat <span class="pagenum"><a name="Page_106" id=
"Page_106">-106-</a></span> és megálltak egy nagy, kétszárnyu,
sárgára eresztett tölgykapu előtt.</p>
<p>– Itt vagyunk, – szólt a báró és megnyomta a csengőt, mely
rövidet, éleset berrent.</p>
<p>A leány összerezzent.</p>
<p>– Fél? – kérdezte a báró.</p>
<p>– Ugyan mitől? Hiszen maga velem van.</p>
<p>A kapu kinyilt. Piros szőnyeg futott a lábuk alá, mintha a
hatalmas kaputorok nyelve lett volna. A boltív közepén nehéz lámpa
égett és bágyadt sugárzással töltötte meg a levegőt. Az ajtók
maguktól látszottak kinyílni és Mancika szinte meghökkent, amikor
észrevette az inasokat, kiknek merev arca nem árult el semmit, de a
szemükből furcsa nézés sugárzott elő.</p>
<p>Egy nagy terembe mentek. A báró leültette a leányt. Szeliden,
gyöngéden, aztán felállott.</p>
<p>– Egy pillanat mulva jövök, Mancika, – mondotta. – Rögtön
jövök…</p>
<p>Megfordult. A leány remegni kezdett. A levegő fojtott volt,
mintha ismeretlen rémségekkel lett volna teli. Maga sem tudta
miért, de reszketett. Félt. A sarkok mintha ismeretlen szörnyek
torka lett volna. Ő is felállt.</p>
<p>– Ne maradjon sokáig, – mondotta a fiúnak, – ne hagyjon itt…</p>
<p>A báró megállt, mintha tusakodott volna. A szomszéd szobában
valaki felköhögött. A leány összerezzent, a báró tudta, hogy ki az.
A kegyelmes úr. Valami láthatatlan kéz egyszerre meggyújtotta a
lámpásokat. Száz meg száz körte izzott fel egy másodperc alatt.
Kék, zöld, piros, sárga, violaszínű szemek bámulták Mancikát, aki
szép volt, mint maga a tavasz. Bibor ömlött végig az arcán, a
szeméből szelid, <span class="pagenum"><a name="Page_107" id=
"Page_107">-107-</a></span> könyörgő nézés szállt a báró felé. És a
romlott, cinikus, számító embert lenyügözte ez a tavasz.
Visszafordult az ajtóból és odament a leányhoz. Átkarolta és
erőszakosan, szinte durván kivitte a szobából.</p>
<p>– Jöjjön Mancika, nem jó magának itt lenni.</p>
<p>Az inasok csodálkozva néztek rájuk. A szobában pedig, melyből
kiléptek, haragosan, indulatosan köhögött valaki.</p>
<h2>VIII.</h2>
<p>Groll úr (az ifjabb) kimaradt a Troszt kisasszonyoktól. Nem
birta el őket. Azok az esti kártyázások elviselhetetlenek voltak.
Mintha az a sok korom, melyet Troszt úr legényei kikapartak a
kéményekből, ott keringett volna a levegőben. A koromfelhő teli
volt villámmal. Troszt mama ugyanis szigorú szavakat ejtett el a
gonosz nőszemélyekről, kik hálót vetnek a tisztességes
fiatalemberekre. Gonosz nőszemélyek alatt a Primusz kisasszonyokat
értette, kik bóbitás frizurába fésülték hajukat és többet mutatnak
gömbölyüségükből a férfiaknak, mint amennyit szabad. És
példálódzott, hogy vannak leányok, kiknek a lelkét kerekre
esztergályozta a jó nevelés, azok a leányok nem néznek soha más
férfiakra, mint akinek oltár előtt fogadnak örök hűséget.</p>
<p>Ilyenkor Klárika szemérmesen sütötte le vízszínű szemét és olyat
sóhajtott, hogy meglebbent a petróleumlámpa tűzpillangója. Groll úr
azonban nem látszott észrevenni ezt a sóhajtást és minden
igyekezetével azon volt, hogy megszabaduljon. A középső Primusz
kisasszony csalogatta, aki olyan kedvesen tudott kacagni, mint az
iskolai csengetyű, mely hazaszólítja <span class="pagenum"><a name=
"Page_108" id="Page_108">-108-</a></span> a leányokat. Ha csak
tehette, elszaladt az Ezüst Csillag-ba, hogy egy percre, egy
pillanatra lássa a második galambot. Nem törődött azzal, hogy
megmosolyogják erőlködését (mindig vérpirosra melegedve rohant be),
nem vette figyelembe Trosztné megjegyzéseit, hanem elfogta Icát
egy-egy másodpercre és bolondos vallomásba fonta szerelmét. Mert
szerelmes volt, egészen komolyan szerelmes, úgy, mintha még élt
volna benne Garai. Szerelmes volt egész tudatosan és amikor magára
maradt, mint jó üzletember felállította a mérleget.</p>
<p>– El fogom venni Icát, mondotta, elveszem, ha még úgy
gorombáskodik is az öreg…</p>
<p>Mert az öreg Groll, hiába, veszedelmes férfiú vala. Nem lehetett
tréfálni vele és nem voltak gyöngeségei. Olyan volt, mint egy
főkönyv, vagy mint valami frissen rajzolt terv, mely életet van
hivatva adni egy bérpalotának és ezzel a hideg, józan, fantáziátlan
emberrel kellett szembe kerülni a derék ifjúnak.</p>
<p>Százszor elgondolta, hogy mit mondjon majd neki, hogy hogyan
kezdje, de nem tudott kiokosodni semmit. Riadtan, megrémülve,
leterrorizálva húzódott vissza a kezdettől és az egészből nem
maradt meg semmi, csak az elhatározás:</p>
<p>– Feleségül fogom venni Icát. Ő lesz a feleségem…</p>
<p>Amikor egy-egy pillanatra magára maradt Icával (sok udvarlója
volt, hiszen másnak is volt szeme), erre célozgatott. Amikor
egy-egy kijelentést tett, sietett alátámasztani:</p>
<p>– Ezt nem mint Garai mondottam, Ica…</p>
<p>Trosztéknak mindez a fülébe jutott. Troszt mama először
taktikával dolgozott. Hosszúra nyujtotta a <span class=
"pagenum"><a name="Page_109" id="Page_109">-109-</a></span>
vacsorákat, meg a kártyát, de Grollon nem lehetett kifogni.
Későbben jött és előbb szaladt be egy-egy félórára a tánchoz. Ica
ilyenkor tréfásan megfenyegette:</p>
<p>– Siessen, Troszték már türelmetlenek.</p>
<p>Groll úr elpirult:</p>
<p>– Nem sokáig fogok odajárni…</p>
<p>Napokig, hetekig fogadkozott, gyűjtötte az elhatározást, de mire
este lett, elpárolgott belőle. Nem mert Fábián úrral kikezdeni.</p>
<p>Egyszer aztán mégis elmaradt. Történt, hogy Troszt mama
megelégelte a Primusz kisasszonyok garázdálkodását. Különösen
azóta, hogy a legnagyobbnak báró csapta a szelet. Amikor aztán egy
este eljött Groll úr, nyiltan megmondta neki:</p>
<p>– Groll, válasszon a két lány között. Vagy az enyémet, vagy
pedig azt a perszónát.</p>
<p>Troszt mama ugyanis pszichológus volt és ismerte a fiatal úr
minden gyöngeségeit. Tudta, hogy azzal a kérdéssel meg lehet
szorítani és le tudja hengerelni. Ez a kérdés ugyanis felidézte
Fábián urat, akivel Groll úr nem mert szembefordulni. De Troszt
mama csalódott. Mert Groll úr fölemelkedett:</p>
<p>– Már régen választottam, mondotta, csak nem akartam magának
megmondani.</p>
<p>Szólt és illedelmesen elbúcsúzott a tisztes familiától.
Megindult az Ezüst Csillag felé. Útközben kellemetlen gondolatok
zümmögték körül, mint a darazsak.</p>
<p>– Meg fognak verni, mondotta keserűen, meg fog verni az
öreg…</p>
<p>Pedig ezúttal nem lett senki, akit felelőssé lehet tenni az
ütlegekért, hiszen Garai megsemmisült.</p>
<p>– Érte kapom, gondolta és megvigasztalódott. Úgy ment be a
táncterembe, mint valami mártir. Boldogan, <span class=
"pagenum"><a name="Page_110" id="Page_110">-110-</a></span>
büszkén, mint aki jogot szerzett a boldogsághoz. Szinte látta, hogy
görbül mosolyra Ica szája, aki csak azért nem nyilatkozott, mert
tudja, minden este Trosztéknál tudja őt.</p>
<p>Benn a teremben sercegtek a lángok és Rosetti úr kedvtelenül
kalimpálta a quadrillt. Knill Erasmus mintha beteg lett volna, úgy
gunnyasztott a pódiumon. Popelka mester pedig minden pillanatban a
tobákos szelencéhez nyúlt és nagyokat tüsszentett a táncmelódiába.
Ő is betegnek, meggyomrozottnak látszott és alig hallható hangon
dirigálta a kolonnokat.</p>
<p>Groll úr az első pillanatban észre sem vette a változást, de
néhány perc múlva tisztán látott mindent. A táncosok közül ugyanis
hiányzottak a Primusz kisasszonyok. És egyszerre üresnek tetszett a
terem, gyerekesnek, kómikusnak az egész kergetődzés.</p>
<p>– Hol lehetnek? – kérdezte meghökkenve magától. – Vajjon hol
lehetnek?</p>
<p>Alig várta, hogy vége legyen az első figurának. Akkor aztán
odasettenkedett Popelka úrhoz:</p>
<p>– Hol vannak a Primusz kisasszonyok?</p>
<p>– Nem tudom, felelte idegesen a mester, én semmit sem tudok!
Kérdezze meg Magdolna kisasszonytól.</p>
<p>Groll úr körülnézett és megkereste szemével Magdolnát. A vénlány
sápadtnak, idegesnek látszott nagyon és három sohasem látott
leánynak magyarázott valamit. A lányok csinosak voltak és kihívóan
öltöztek, mint a szinésznők a korzón. Erősen igyekeztek a kislányt
alakítani, miközben Magdolna kisasszony szeme sűrűn tapogatódzott a
mennyezeten. Ott, ahol azok a rácsok voltak.</p>
<p>Groll nagynehezen elkapta Magdolnát. Tőle is ugyanazt kérdezte,
amit Popelkától: <span class="pagenum"><a name="Page_111" id=
"Page_111">-111-</a></span></p>
<p>– Hol vannak a Primusz kisasszonyok?</p>
<p>Magdolna kisasszony pofacsontján két vörös folt gyúladt:</p>
<p>– Ne is említse kérem azokat a személyeket…</p>
<p>Groll úr meghökkent:</p>
<p>– Mit? Mit tetszett mondani?</p>
<p>– Azt kérem, hogy közönséges személyek, hálátlanok! Tönkre
tették az iskolám hírnevét!</p>
<p>Groll úr most már forróságot érzett:</p>
<p>– Mi történt velük?</p>
<p>– Képzelje, a Manci elszökött a báróval. Ilyen skandalum! Ilyen
szégyen!</p>
<p>Groll úr lelkéről rettentő nagy súly esett le. Sokkal
rosszabbtól tartott. Megkönnyebbülten sóhajtott föl és így
szólt:</p>
<p>– Na és a másik kettő? Azok csak nem szöktek el?</p>
<p>– Majd fognak, felelte mérgesen Magdolna. De ide többé nem
teszik be a lábukat! Megüzentem nekik! Megmondtam…</p>
<p>Alig hogy elpattogott ez a néhány szó, kinyílt a terem és –
megjelent a Primusz-lányok mindig mosolygó arca. Mancika boldog,
büszke fejtartással támaszkodott a báró karjára, a szeméből a
boldogság sugárzott. Ica és Stefi éppen úgy nevetgéltek, mint
mindig. Mulattatta őket az elképpedés. Knill Erasmus gixert
sikoltott a hegedűn, a párok összegabalyodtak, Popelka pedig
zavarában összecserélte az egész figurát.</p>
<p>Magdolna arca tűzbe borult és vad indulattal mozdult meg, hogy
feléjük menjen. De Groll úr eléje állt:</p>
<p>– Mit akar velük?</p>
<p>– Ki fogom dobni őket! Kidobom!</p>
<p>Groll úr azonban megfogta a karját:</p>
<p>– Meg ne próbálja, mert velem gyűlik meg a baja! <span class=
"pagenum"><a name="Page_112" id="Page_112">-112-</a></span></p>
<p>Magdolna kisasszony meghökkent. Még sohasem látta Groll urat
ilyen erősnek, határozottnak.</p>
<p>– Tönkre tettek, – mondotta, – tönkre tettek…</p>
<p>Groll úr rámordult:</p>
<p>– Most már elég legyen!</p>
<p>Magdolna kisasszony megrokkant, összegörnyedt. Érezte, hogy
minden elveszett. Groll Fábián fiával nem lehet kikezdeni,
különösen akkor nem, amikor az övé az Ezüst Csillag. Bért esztendők
óta nem fizetett, ezzel aztán kiszolgáltatta magát Grolléknak
kegyelemre. Tehetetlen dühében nem tudott mit tenni. Egyideig
fulladozott, aztán odament ahhoz a három ujonnan beszerzett
leányhoz és rájuk szólt:</p>
<p>– Elmehettek… Hordjátok el magatokat!</p>
<p>A három leány húzódozó mozdulatot tett. Magdolna kisasszony az
ajtóra mutatott és kemény, parancsoló szóval rájuk csattogott:</p>
<p>– Mars!</p>
<p>A három lány riadtan húzódott ki, Magdolna kisasszony pedig két
karját keresztbefonta a mellén és alázatosan, engesztelően,
esdekelve arra a három rácsos ablakra nézett. Mintha azt mondta
volna:</p>
<p>– Bocsáss meg, uram!</p>
<p>Groll úr odagördült a Primusz kisasszonyokhoz. Melegen gratulált
Mancikának. Aztán Icához csatlakozott és odasúgta neki:</p>
<p>– Többé nem megyek a Trosztékhoz! Szakítottam velük!</p>
<p>– Nehéz volt?</p>
<p>– Nagyon, – felelte őszintén, – nagyon. A neheze csak most
következik, ha megtudja az apám.</p>
<p>Ica ártatlanul kérdezte:</p>
<p>– Akkor minek tette?! <span class="pagenum"><a name="Page_113"
id="Page_113">-113-</a></span></p>
<p>– Maga miatt tettem, – felelte Groll úr, – hiszen tudja… Maga
miatt, mert magát szeretem és magát fogom feleségül venni…</p>
<p>Ica megint csak nevetett.</p>
<p>– Erről beszélünk még, Groll úr. Tudja, most Manci van műsoron.
Nagyon nehéz dolog, mert tudja, hogy az a báró így naplopó…</p>
<p>– Tudom, – felelte Groll úr, – de majd én csinálok valamit.
Nekünk sok mindenféle ember kell. Még olyan is, aki öltözködni tud.
Ez a báró pedig tud, hogy az ördög vigye el…</p>
<p>Ica hálásan szorította meg Groll úr kezét.</p>
<p>– Köszönöm, – mondotta, – én hálásabb leszek…</p>
<p>Groll úr arcán kivilágosodtak a szeplők, mint a hirtelen
fölcsappantott villamos-gömbök. A Rozetti belevágott a zongorába.
Knill Erazmus hegedűvonója alól ünnepiesen szállt a menüett. A
párok lassan, méltóságosan mozogtak, hajbókoltak, mint a
pávamadarak. Popelka úr egy pillanat alatt elfelejtette a
kellemetlen intermezzót és fölragyogó szemmel dirigálta a
kisleányokat. A legszebb volt valamennyi között Mancika, akit
csodálkozva bámultak a többiek, kik érezték rajta a regényt.
Össze-összesúgtak és minden irigység nélkül mondogatták:</p>
<p>– Olyan, mint egy hercegkisasszony…</p>
<p>Pedig csak bárónénak készült.</p>
<p>A báró olyan volt, mint a játékos, aki mosolyogva titkolja
veszteségét. Amikor hazakísérte Mancikát, megigérte neki, hogy mire
tavasz lesz, feleségül veszi. Úgy érezte, soha nem mondott semmit
nehezebben, mint ezt a két mondatot. Amikor visszafordult, megbánta
föllobbanását, de érezte, hogy mást nem tehetett. <span class=
"pagenum"><a name="Page_114" id="Page_114">-114-</a></span> Aztán
lehajtott fejjel fölballagott a palotába és sóhajtva nyomta meg a
csengetyűgombot:</p>
<p>– Ki fognak dobni, – konstatálta, aztán szomorúan tette
hozzá:</p>
<p>– Még csak ki sem használtam a vén szamarat.</p>
<p>Sejtelme nem csalta meg. Mert alig hogy levetette a kabátját,
megjelent a belső inas.</p>
<p>– Mikor tetszik elvitetni a holmiját? – kérdezte szemtelenül,
mire a báró nyugodtan felelt:</p>
<p>– Most mindjárt, mert két óra múlva utazom…</p>
<p>Összeszedett mindent és kocsit hozatott. Fölrakta a sárga
táskákat és elhajtatott.</p>
<p>– Ezt is megjátszottam, – mondotta nyugodtan, aztán arra
gondolt, hogy ezután mi lesz.</p>
<p>– Sehogy még sohasem volt, – állapította meg, aztán fütyörészni
kezdett.</p>
<p>– Csak ne volna olyan átkozottul szép és szerelmes az a gyerek,
– mondotta, – talán lehetne valamit csinálni vele.</p>
<p>Mert a báró is férfi volt és bele volt oltva a férfiirigység,
mely nem engedi át másnak azt, akit a magáénak tudott. Ha nem lett
volna férfi más a világon, szó nélkül otthagyta volna Mancikát. Igy
azonban nem mert ellépni mellőle, mert félt. Félt attól, aki
melléje fog tolakodni, aki utána következik. És ekkor erős, nagy
elhatározással maradt annál, amit Mancikának mondott:</p>
<p>– El fogom venni…</p>
<p>Primuszéknál nagy lett a fölfordulás, amikor Mancika
bejelentette a dolgot. Icának szólt először. Büszkén,
diadalmasan:</p>
<p>– A báró el fog venni. Megkérte a kezemet.</p>
<p>– Mire? – kérdezte Ica, de Manci nem felelt. <span class=
"pagenum"><a name="Page_115" id="Page_115">-115-</a></span>
Gőgösen, hűvösen végigmérte hugát, aztán az anyjához fordult:</p>
<p>– Tavasszal asszony leszek! Báróné…</p>
<p>A derék asszonyságnak torkán akadt a szó. Erre igazán nem
számított. Meglepte, megrohanta a dolog. Akkora tisztelettel nézett
Mancira, mint a háziúrra, aki személyesen szokott jönni a
házbértartozásért. Lelkében egyszerre megjelentek a délibábok és
elhozták neki a bő, zsirbafulladó élet illatát. Szótlanul,
megilletődve állt a kislány előtt, aztán alázatosan szólt:</p>
<p>– Aztán, Mancika, ne felejtsd el, hogy anyád vagyok…</p>
<p>Ica, aki ott állott mellettük, hangosan fölkacagott. Nem volt
semmi érzéke a szép jelenetekhez…</p>
<p>Groll úr azon az estén gondolkozva ment haza. Mennél közelebb
ért házukhoz, annál lassabbra fogta lépését.</p>
<p>– Meg fognak verni, – gondolá szomorúan, – az öreg nagyon
rabiátus ember…</p>
<p>Lassan zárta ki a nehéz tölgyfakaput és lábujjhegyen osont végig
a folyosón. Magára zárta az ajtót, hogy valahogy kitolja az öreg
haragját. Arról ugyanis meg volt győződve, hogy Trosztné első útja
ide vezetett. Ismerte a stílust és szeretett volna túlesni a
gorombaságon. Most azonban nehezebbnek igérkezett:</p>
<p>– Nem fogok engedni, mert Ica tisztességes leány…</p>
<p>Budán ugyanis nem volt eset, hogy valakit megvertek volna
tisztességes leány miatt.</p>
<p>Groll úr meggyújtotta a lámpát és sokáig töprengett. Esti tíz
óra volt, ilyenkor szokott aludni menni az öreg. Hirtelen valami
nagy, sohasem érzett elszántság fogta meg. Úgy érezte, hogy
rettentő nagy erő <span class="pagenum"><a name="Page_116" id=
"Page_116">-116-</a></span> szállotta meg. Fölállott, kinyújtotta
tagjait és megindult az öreg úr szobája felé.</p>
<p>– Meg fogom mondani neki, – szólt keményen, – majd beszélek
vele…</p>
<p>Bekopogtatott, de nem kapott választ. Benyitott, A szoba sötét
volt, csak a kályhából szóródott ki valami láng és arabeszkeket
rajzolt az ódivatú bútorok falára. Groll úr visszahökkent, amikor
megnézte az ágyat, mely puha és érintetlen volt. Ha Fábián úr
nadrágszijjal csapott volna az arcába, sem rendült volna meg
ennyire. Mert az öreg harminc esztendeje, hogy nem maradt el soha
tíz óra után.</p>
<p>Groll úr lecsoszogott Gruberl nénihez. Fölverte az
öregasszonyt:</p>
<p>– Mi van a papával? – kérdezte ijedten.</p>
<p>Gruberl néni fölült az ágyban és keresztet vetett:</p>
<p>– Én nem tudom, de ha így tart, itthagyom a házat!</p>
<p>– Miért, Gruberl néni?</p>
<p>– Mert az úr elvesztette az eszét. Festi a haját és napok óta
éjfél után jön haza. Én nem tudom elviselni ezeket a szemérmetlen
dolgokat!</p>
<p>Groll úr gondolkozni kezdett. Ez csakugyan nagy dolog. Mert az
nem egyszer megtörtént, hogy Fábián úr elvesztett százezer forintot
egy új épületnél, de soha nem jött tíz óra után haza. Ennek nagy
okának kell lennie. Groll úrban fölébredt az erkölcs, mely benne
szunnyadozott ereiben.</p>
<p>– Majd én beszélek vele, – mondá és lefeküdt. Nyomban elaludt.
Nem félt a nadrágszíjtól. Csak annak van joga nadrágszíjhoz nyúlni,
aki tíz óra előtt fekszik.</p>
<p>Másnap reggel azonban elpárolgott bátorsága. Az öreg Grollnak
ugyanis rossz kedve volt. Maga elé <span class="pagenum"><a name=
"Page_117" id="Page_117">-117-</a></span> rendelte a pallérokat és
leszidta őket kegyetlenül. Groll úr (az ifjabb) jónak találta
elodázni a beszélgetést. Mert az öregnek esetleg rossz a memóriája
és elfelejtkezik, hogy tíz óra után került haza. És nem lehet
tudni, nem próbálja-e ki fiacskája fejének
ellentállóképességét.</p>
<p>Groll úr (az ifjabb) tehát elillant. Elment egy építkezéséhez,
melyet maga vezetett, hogy ki ne essék az üzleti fogásokból.</p>
<p>Alig, hogy kitette a lábát, megérkezett Trosztné. Az arca kikelt
magából és alig várta, hogy Fábián mester befejezze a
pallérokat.</p>
<p>– Igy kell bánni ezekkel a disznókkal, – mondá Fábián mester
nagy önérzettel és az irodába tuszkolta leendő nászasszonyát.</p>
<p>– Mi jó hozta ide? – kérdezte barátságosan.</p>
<p>– Nem jó, – sápítozott Trosztné, – a fia tudniillik nem hagyott
föl azzal a perszónával!</p>
<p>Fábián mester csodálkozva nézett a vénasszonyra.</p>
<p>– Micsoda perszónát tetszik érteni?!</p>
<p>– Azt a puccosat! Azt a rafinirozottat! Most is oda jár hozzá és
tegnap megmondta, hogy elhagyja az én Klárikámat!</p>
<p>Fábián úr arca gömbölyödni kezdett:</p>
<p>– Biztos maga, hogy a fiam nem hagyta abba azzal a
nőszeméllyel?</p>
<p>Trosztné hevesen billegett a fejével:</p>
<p>– Igaz és biztos vagyok! A magam szemével láttam őket!</p>
<p>Fábián úr erre elkacagta magát. Egészséges tüdeje kalapálva
dohogott. Trosztné sértődötten állt föl.</p>
<p>– No, ha magának olyan mulatságos, nekem nem az. <span class=
"pagenum"><a name="Page_118" id="Page_118">-118-</a></span></p>
<p>Szólt és megfordult. Magára hagyta a nevető embert.</p>
<p>– Még csúfot is űznek a tisztességes asszonyból, – mondotta
elmenőben Gruberl néninek, aki az égnek emelte a szemét:</p>
<p>– Szörnyű dolgok kezdenek lenni ebben a házban…</p>
<p>Trosztné teli haraggal ment el a Groll-házból. Odahaza szörnyű
patáliát csapott. Azért, hogy többé ki ne merjék ejteni előtte
Grollék nevét.</p>
<p>– Elzüllött emberek, – mondotta azzal a megvetéssel, mellyel a
tisztes polgárok a tisztességtelenektől elfordulnak és délután
elballagott Muttermayernéhoz. Muttermayerné asszony ujsággal
szolgált. Hogy azoknak a személyeknek kezdi fölvinni az Isten a
dolgukat. A legidősebbet el fogja venni egy báró.</p>
<p>– Csak az ilyenek csinálnak szerencsét, – mondá Trosztné és
elhallgatott. Ez a báró neki is imponált. Elmenőben beszólt a
fűszereshez, aki szintén a legnagyobb tisztelettel beszélt a
Primusz-kisasszonyokról. Amióta behurcolkodtak, nagyszerűen megy a
trafik. A gavallérok megveszik az egész raktárt és a
bélyegeket.</p>
<p>– De a hölgyek hitelre vásárolnak, ugy-e? – kérdezte
Trosztné.</p>
<p>– Nem, – mondá Warmpoltzter úr, – már mindent kifizettek.</p>
<p>Azt ugyanis nem merte elárulni, hogy Groll úr (az ifjabb)
elintézett mindent. Az ilyen üzleti titkot nem szokás kibeszélni.
Trosztné, mint a megvert vezér, szomorúan, letörve ballagott
haza…</p>
<p>Amikor Groll úr (az ifjabb) találkozott az öreggel, az öreg
úrból elszállt a jókedv. Bosszúsan mordult a fiára:</p>
<p>– Mi bajod van a Trosztékkal megint! <span class=
"pagenum"><a name="Page_119" id="Page_119">-119-</a></span></p>
<p>– Semmi, – felelte Groll úr, – csak meguntam őket. Nem lehet
elviselni azt az öregasszonyt…</p>
<p>– Ebben igazad van, – mondá az öreg, – de azért nem kell velük
gorombának lenni…</p>
<p>Groll úr (az ifjabb) nagy csodálkozásában elfelejtette előhozni
azt, amit akart. De meg nem is volt ajánlatos. Rohammal nehéz
elfoglalni a várat, különösen az olyan nehéz építésűt, amilyen az
öreg. Most megint elkezdte a sétát a kedves utcán és elbeszélgetett
az ablakban Icával. A leány egyszer csak elunta és leszólt
neki:</p>
<p>– Jöjjön be Groll úr, hideg van nagyon…</p>
<p>Muttermayerné, aki a szemközt való házból leste a fiatalokat,
majd leszédült az emeletről.</p>
<p>– Nem érdemes tisztességes leánynak lenni, – mondá szomorúan és
leeresztette ablakán a függönyöket. Félt, hogy esetleg be talál
látni az asztalosékhoz és ő nem tudja elviselni az erkölcstelen
dolgokat. Mert az a személy esetleg átöleli Groll úr vállát és az
ilyesmi rossz hatással van az idegekre…</p>
<p>Groll úr bement. A szobában ketten voltak, Ica meg Stefike.
Stefike egy alkalmas pillanatban kisurrant és magukra maradtak mind
a ketten. Ica arca csodálatosan fehér volt, szinte világított. Kék
szeme sugárjátékot vetett, mint amikor az akvamaringyűrűre
kékernyős lámpán keresztül illanik a fény.</p>
<p>Groll úr szíve úgy kopogott, mint a tótok csákányai az öreg
házak falán. A torka fulladozott, a keze remegett.</p>
<p>– Én szeretem magát, – szólt erőlködve, – én nagyon szeretem,
Ica kisasszony…</p>
<p>Ica hallgatott és csodálkozva nézett a szeplős fiúra.</p>
<p>– Jöjjön hozzám feleségül, – folytatta, – nálam jó dolga
lesz…</p>
<p>Ica szeliden megfogta Groll úr kezét: <span class=
"pagenum"><a name="Page_120" id="Page_120">-120-</a></span></p>
<p>– Ne haragudjon rám Groll úr… Én szeretem magát, mint a
barátomat. De nem lehetek a felesége, mert már más megkérte a
kezemet. Tudja a Fazekas, a patikus, aki a maguk utcájában lakik…
Ugy-e, nem haragszik?…</p>
<p>Groll úr lélekzete elfult. A könnyek keresztültörtek
szempilláin.</p>
<p>– Én nem haragszom, – mondotta, – én nem tudok magára
haragudni…</p>
<p>A könnyek végigperegtek arcán, a szél odakint felsuhogott. Groll
úr úgy érezte, hogy most szállt el a második galamb.</p>
<h2>IX.</h2>
<p>Magdolna kisasszony személyesen ment föl a kegyelmes úrhoz, mert
levelére nem kapott választ. A kegyelmes úr maga elé
bocsátotta.</p>
<p>– Régen láttam, kisasszony, – mondotta hűvösen.</p>
<p>– Kegyelmes úr, – szólt Magdolna, – bocsánatért jöttem.</p>
<p>– Én nem haragszom magára Magdolna, az ilyesmire nincsen
időm…</p>
<p>Magdolna észrevette, hogy minden veszve van. Nagy erőlködéssel
megtámadta a kegyelmes úr hadállásait:</p>
<p>– Az ember néha csalódott, – mondá, – de ezután óvatosabb
leszek. Már van néhány tehetséges növendékem, kik megérdemlik
excellenciád pártfogását.</p>
<p>– Köszönöm, – mondotta őkegyelmessége, – már nem foglalkozom a
művészettel. Tudja, az ilyesmi fiatalnak való…</p>
<p>Magdolna megsemmisülten távozott. Szívében rettentő elkeseredés
lángolt. Egyszerre összeomlott minden, mit húsz évig épített.
<span class="pagenum"><a name="Page_121" id=
"Page_121">-121-</a></span></p>
<p>– Vége van mindennek, – szólt keserűen és elhatározta, hogy
felkeresi Mariannet. Meg fogja mondani neki, hogy ő tette tönkre,
mert ő volt az, aki a nyakára hozta azt a szélhámost. Mert ha az a
csirkefogó nincsen, nem történik semmi, nem lesz szerelmes az a
buta lány. Mert az okos lányok csak úgy lesznek szerelmesek, ha
valami értelme van. Ennek pedig semmi sincsen. Hiszen a báró
szegény ördög, akinek nem való a szerelem.</p>
<p>Tehetetlen dühében azonban szükségét érezi, hogy valakit
megmarjon. Hogy valakin kiadja mérgét, erős, nagy vénasszonyos
elkeseredését.</p>
<p>Mint a szélroham, úgy rontott be Mariannehoz. Marianne éppen
öltözött. Öreg csattokat tűzött ruhájára és egy vén násfát
illesztett föl.</p>
<p>– Na, maga gyönyörűen viselkedett! – rikácsolt Magdolna.</p>
<p>– Nem értem, kedvesem!</p>
<p>– Nem érti? Az öccse tönkretett engem. Kirabolt, kifosztott,
koldussá tett. És ezt magának köszönöm!</p>
<p>– Nem érdekel, kedves, – mondá hűvösen Marianne, – nem is érek
rá. Tudja, most sok a dolgom. A kegyelmes úr hivatott…</p>
<p>Magdolna nem tudott egy árva szót sem kinyögni, csak tágra nyílt
szemmel bámult Mariannera.</p>
<p>– Énekiskolát nyitok, – folytatta a másik, majd megforgatta a
tőrt és Magdolna szívébe döfött:</p>
<p>– A kegyelmes úr ugyanis nagy barátja a művészetnek…</p>
<p>Magdolna szívébe mélyen belefúródott a tőr, de elnyomta a
kibuggyanó vért. <span class="pagenum"><a name="Page_122" id=
"Page_122">-122-</a></span></p>
<p>– Gratulálok Marianne, – mondotta hűvösen, – csak vigyázzon,
hogy azok a lányok ne énekeljenek olyan hamisan, mint maga…</p>
<p>Marianne válaszolni akart, de nem volt rá érkezése. Magdolna
ugyanis gőgös, hideg, szertartásos mozdulattal megbiccentette a
fejét és kilebbent az ajtón. Marianne csodálkozva nézte ezt a
mozdulatot és elismerően jegyezte meg:</p>
<p>– Hiába, sokat tanult a nagyuraktól. Mit nem tesz a levegő!</p>
<p>Szólt és megállt a tükör előtt s leutánozta Magdolnát. De csak
harmadszorra sikerült neki a nemesen stilusos mozdulat…</p>
<p>Groll úr arcán elfakultak a szeplők. Nem mintha rosszúl ment
volna az üzlet, hanem a szerelem miatt. Néha az igazgyöngy is
megfakul, nem tudni miért, hogy az történhetnék meg ugyanazokkal a
drága pettyekkel, melyek a Groll sarjadék arcát voltak hivatva
emlékezetessé tenni az emberek előtt. Groll úr halványodott,
szomorú hallgatásba burkolódzott, sápadtan, szomorúan ballagott
dolga után. A vénasszonyok részvéttel néztek utána és pompás
összehangolással mondogatták:</p>
<p>– Azok a bestiák!</p>
<p>Azok a bestiák a Primusz kisasszonyok voltak, akik közül immáron
kettő egy-egy jónövésü fiatalember karján sétálgatott. És boldogok
voltak, mosolyogtak, pedig a báró meg az a patikus ketten
együttvéve nem értek annyit, mint Groll úr egyetlenegy
arcfoltocskája, melyet éppen csak hogy észre lehetett venni. És
mégis ők tették tönkre azt a derék fiút, kinél gazdagabb nem volt
még a túlsó oldalon sem. Egyebekben jóleső öröm járta át a
szíveket, hogy nem <span class="pagenum"><a name="Page_123" id=
"Page_123">-123-</a></span> sikerült megfogni azt a sok milliót,
melyet Groll úr az orcáján viselt.</p>
<p>– Nem érdemeltek volna meg egy ilyet, – mondogatták és Troszték,
kik szemmel tartották az eltévedt lovagot, reménykedni kezdtenek.
Az ilyen fájdalmat csak puha asszonyi kéz gyógyíthatja meg. Klárika
talán éppen ez okból használt kézfinomítót.</p>
<p>És Troszt mama reménykedve jelentette ki:</p>
<p>– Egy Groll csak tisztes polgárleányt vezethet hajlékába…</p>
<p>A gyűlölet óriás vala a Primusz-leányok iránt, majdnem akkora,
mintha sikerült volna megszerezniök Groll urat. Az ő rovásukra
írták Groll elszomorodását, csak azt nem értették, hogy egy rendes
ember miért adja oda magát a búbánatnak olyan személyek miatt.</p>
<p>Groll úr megértette. Ha eljött az este, ott érezte maga mellett
Ica leheletét. A hajából kiáradó illat körülfelhőzte, látta
mélytüzű kék szemét, fehér arcát, ringó járását és mélységes
szomorúságok ébredének benne. Elólálkodott az Ezüst Csillag körül,
elhallgatta a kiszűrődő valcereket, de nem mert bemenni, félt a
leány látásától, közelségétől. A szíve sajgott, a lelke fájt.
Viaskodott, miként a viziló a télidővel és nem tudott enyhülést
találni.</p>
<p>Egyszerre csak föltámadt Garai. Az agyonütött, agyonlapított
Garai fölébredt, testet öltött egy éjszakán. Azon az éjszakán,
melynek délelőttjén ki kellett fizetnie a házbért az üres hatszobás
lakásáért, melyet valamikor még Mancikának vett. A szőnyegek
megszívták magukat az orgonavirág-parfüm illatával, de a
függönyökben benne volt már a por. Nehéz, fojtó levegő ült a
butorok fölött, mintha halotti koszorúk <span class=
"pagenum"><a name="Page_124" id="Page_124">-124-</a></span>
hervadtak volna a siffonokban. Groll úr ide menekült bánatával és
darabos könnyeket sírt a pamlagon.</p>
<p>Egyszerre aztán fölébredt benne Garai, aki Gloriettről kezdett
beszélni. Hogy jó volna, ha odalépne hozzá és megsiratná bánatos
fejét. Odaülnek a zongorához és egy kacagó dalt énekelnek a
szerelemről, mely olyan, mint a korai virág. Kinyílik, ha süt a
nap, de elsorvasztja a legelső szél, megöli a felfúvó vihar.</p>
<p>– Igen, Gloriett, – mondogatta szomorúan Groll úr, – Gloriett
kedves volt hozzám, pedig nem szerettem.</p>
<p>Hirtelenbuggyanó vágy ragadta meg Gloriett után és elhatározá,
hogy fölkeresi. Legalább lesz valaki, akinek ki tudja panaszkodni
magát, mert Gruberl néni, kivel ez irányban kisérletezett,
imádságot ajánlt:</p>
<p>– Drei Vaterunser, – motyogta a jó öreg, ki Szent Ferenc
harmadik rendjének tagja volt és szent együgyüségében imádsággal
gyógyította volna azt, amit csak csókkal lehet.</p>
<p>Groll úr egy délután felöltözött. Fölvette Garai tavalyi ruháit,
a merészen szabott zsemlyeszínű felöltőt, a kockás téli ruhát, a
mályvaszínű keztyűt és a hídnál kocsiba ült. Elhajtatott a
Szív-utcába, ahol barátságosan néztek utána a házmesternék, kik a
legnagyobb hidegben is kapu előtt álldogáltak, mert hiszen ez az
élet…</p>
<p>Groll úr dobogó szívvel ment föl az emeletre, és megnyomta a
csengőgombot. Idegen, csodálkozó arc fogadta. Groll úr alig tudta
kinyögni Gloriett nevét, úgy megzavarodott.</p>
<p>– Már nem lakik itt, – volt a válasz és becsapódott előtte az
ajtó.</p>
<p>Groll úr szomorúsággal szívében szállott le az emeletről,
leballagott a házmesternéhez, aki elmondotta, <span class=
"pagenum"><a name="Page_125" id="Page_125">-125-</a></span> hogy a
kisasszony elköltözött. Valahova Budára, a Gellérthegy alá, ahol
nagyszerűen el lehet bújni az emberektől.</p>
<p>– Egy öreg úr lett a barátja, – mondta az asszony, – de a
kisasszony szívesebben volt a fiatal úrral…</p>
<p>Groll úr szomorúan ballagott el, a feltámadó Garai is becsapta
őt.</p>
<p>– Nem érdemes élni, – mondotta és közzétett egy
apróhirdetést:</p>
<div class="blockquot">
<p>ÁTADÓ LAKÁS. Modern, minden kényelemmel ellátott urasági lakás a
József-utcában, családi körülmények miatt, azonnal átadó. Ugyanott
olcsó áron eladók a butorok is. Bővebbet a házfelügyelőnél.</p>
</div>
<p>Mint jó üzletember, nem akarta tovább fizetni a házbért. Annyira
sohasem tudott elszomorodni, hogy elfelejtkezett volna arról, hogy
mivel tartozik a pénznek, melyet még akkor is megszámlált, amikor
Gloriett még vidám dalokat énekelt.</p>
<p>– Ez a Gloriett hálátlan teremtés, – konstatálta és valami
kellemetlen érzés férkőzött hozzá. Bántotta, hogy Gloriett búcsú
nélkül hagyta faképnél, pedig akkor nem győzte dicsérni
tapintatát.</p>
<p>– Mégis Budára ment, – gondolta, aztán kijavította magát.</p>
<p>– Csak a budai oldalra…</p>
<p>Groll úr ugyanis csak az Erzsébet-hídtól a Margit-hídig tartotta
Budának a várost, ami azon túl terült, nem érdekelte.</p>
<p>Idegen volt neki, mert ott mások építettek és mások gyilkolták
halomra az öreg házakat.</p>
<p>Gloriett csakugyan Budára költözött, a Gellérthegy alá.
Levetette rikoltó ruháit és polgári kontyba <span class=
"pagenum"><a name="Page_126" id="Page_126">-126-</a></span>
szelidítette haját. A rácvárosi templomba járt és barátságot
tartott istenes nénikékkel, kik mindent meg tudtak bocsátani neki.
Megbocsátották azt az öreg urat is, aki karvastag aranyláncot
lógatott mellényén, és élesfüstű szivarokat szítt vacsora
közben.</p>
<p>Gloriett meg volt elégedve sorsával, mert új volt neki ez a
világ. A korai lefekvések, a zsíros vacsorák a rácvárosi
korcsmákban, a harmónika, amelyen keresztül borbélylegények
szuszogták bele bánatukat az őszi éjszakába. A szél pompás
melódiákat tudott és hervadt levelek szagát ráncigálta le a
hegyről. Szépek voltak a délelőttök, amikor egyedül sétálgatott a
Dunaparton és komolyan tartotta fejét, úgy hogy nem merte
megszólítani senki, csak távolból néztek utána nagy tisztelettel.
Jól esett, hogy nagyságos asszonynak szólították és nem
szemtelenkedtek vele a férfiak.</p>
<p>Ha este lett és vacsora után hazaballagott a nagybátyjával
(ugyan ki is merne idegennel mászkálni ilyenkor), szerényen és
tisztességesen viselkedett. Bánatos nótákat énekelt – melyeket a
nagybácsi tanított – és halkan verte a zongorát, úgy hogy
leheletfinoman hömpölyögtek ujja alól a hangok. Nem ivott pezsgőt,
mely táncra erőszakolja az embert és illetlen mozdulatokra igazítja
a lábat. Megtanulta a nagybácsitól, hogy a pezsgőnél százszorta
tisztább és jobb a valódi óbor, melynek színe olyan, mint a
berillköves gyűrű és forró tüzet önt el az erekben…</p>
<p>A szobák falán tisztes képek komolykodtak. Szent Sebestyén és
Nepomuki János néztek le arany keretükből. Ez utóbbit különösen
tisztelé, mert a titoktartás vértanuja volt, és nékie szüksége volt
a titoktartásra, mert nem jó, ha az emberek beszélni kezdenek…</p>
<p>Néhány hónapig jól érezé magát ott a hegy alatt, <span class=
"pagenum"><a name="Page_127" id="Page_127">-127-</a></span> de
egyszerre csak megszólalt túlnan a város, titkos lámpajeleket
küldött be az ablakon. A transzparensek betűi kisértetiesen
robbantak, a háztetők fölött elalvó és kigyulladó sugárjáték mintha
szólította volna. A kocsikerekek felrobogtak, megzörgették az
ablakokat és néha-néha egy eltépett dal foszlánya remegett által a
Dunán. Ilyenkor Gloriettet elfogta a vágy Pest után. Füle szomjas
volt a pesti dalokra, szíve szerelmes a pesti éjszakába. Megmozdult
a vére és vágyak szállották meg régen érzett, régen izlelt mámorok
után.</p>
<p>Szeretett volna pezsgőt inni megint és táncolni vad
cigánymuzsikára, hallgatni az összezúzódó poharak csördülését és
keringeni a parketten a nagy csillár alatt, mely önti a fényt, a
sugárzást, a forróságot és megrebbenti a mámor részegítő arany
fátyolát. Valami nehéz sóvárgás, hazavágyás lepte meg és egy
reggelen tornyos frizurába rakta haját, fölvette divatos ruháit,
melyeknek szabása olyan volt, hogy követelte a férfinézést.
Csattos, magassarku cipőt húzott és az emberek nem győztek hová
lenni az álmélkodástól. Az elfojtott pletykák kiszabadultak és a
tisztességes asszonyok kezdték félrefordítani a fejüket, amikor
elmentek Gloriett előtt. A nagybácsi legendája elfoszlott és amikor
az öreg úr esténként megjelent Gloriettnél, az emberek megvetően
ujságolták: már megint itt van az a vén betörő…</p>
<p>A vén betörőnek egyébiránt nem tetszettek ezek a dolgok, de
Gloriett nem engedett.</p>
<p>– Át fogok költözni Pestre, – erősködött, – már meguntam a
bugrisokat. Meguntam a harmónikát és Szent Ferenc asszonyait…</p>
<p>Az öreg úr a haját tépte dühében, de nem tehetett semmit.
Gloriett kereken kijelentette: <span class="pagenum"><a name=
"Page_128" id="Page_128">-128-</a></span></p>
<p>– Nekem már elég volt a tisztességből… Már nem birom tovább…</p>
<p>Az öreg úr kénytelen volt meginni a pezsgőt és meghallgatni ama
dalokat, melyek hallatára a tisztességes ember úgy tesz, mintha
elpirulna. És szomorú lemondással egyezett bele, hogy Gloriett
lakást keressen Pestvárosban.</p>
<p>– Isten neki, Pestre fogok járni, – mondotta, csupán azt kötötte
ki, hogy ne kelljen neki gombos cipőt viselni, mert nagyon
megszokta a cuggosat. Gloriett ebbe beleegyezett, mert hiszen a
főhadnagyok is cuggosat viselnek és mégis egészen kedves fiúk.</p>
<p>És Gloriett elkezdett lakást keresni. Olyat, amely neki
megfeleljen, melyből a lépcsőházra nyíljék az ajtó. És a kezébe
akadt a hirdetés, mely a József-utcában kínált hat utcai
szobát…</p>
<p>– Azt hiszem, ez jó lesz nekem, – mondá és azon az estén nagyon
kedves volt a nagybácsihoz.</p>
<p>Groll úr (az ifjabb) beletemetkezett szomorúságába, mely
megnőtt, meghúsosodott, mint az őszi virágok szirma. Szomorú
melankóliával rótta az utcákat, mintha keresett volna valakit.
Üresek lettek az estéi, mintha kiszaggattak volna a lelkéből
valamit, ami hozzá tartozott. Ezeken az üres esti órákon megrohanta
minden vágy és minden emlékezés és rá omlott lelkére minden panasz.
A ködös esték megteltek bánattal, sejtelmek és sírások dagadoztak
benne. A kaputorkok feketén ásítottak reá és Icáról beszéltek neki.
A levegőben suhogást hallott; elszállt galambok szárnyarebbenése
zokogott a háztetők felett.</p>
<p>Ilyenkor szomorúan lehajtotta fejét, a szívén megszólalt az a
valcer, melyet Knill Erazmus hegedűje újjongott, amikor átölelve
tartotta Ica derekát <span class="pagenum"><a name="Page_129" id=
"Page_129">-129-</a></span> a táncban. És fölsóhajtott, reszkető
szívére keresztülhullámzott a múlt:</p>
<p>– A három galamb, – mondotta, – a három galamb…</p>
<p>Kettő beléje csapott szárnyával, a harmadik nem is érdekelte. És
ment, kereste a lépésük nyomát, melyet nem tudott megőrizni a kő.
Elbolyongott a kis házak alatt, melyek látták ablakszemükkel az ő
alakjukat, melyeknek íves kapuja visszaverte kacagásukat. Emlékei
vitték, beráncigálták a Medve-utcába, mely üres volt és halott,
csupán a leeresztett függönyön keresztül szűrődött ki az élet
lámpasugárba fojtva. A kiszűrődő fény elmosódott sugárpillangót
röpített a vizes kövezésre, mely olyan volt, mint a tükör, melyben
halott asszonyok nézik arcukat. És Groll úr megállt a sarkon, arcán
végig szántott két meleg könnycsepp.</p>
<p>Állt, gondolkozott, gondolatai összefolytak érzéseivel, mint
ahogy gyönge embereknél szokás. Egyszerre megrezzent, mert valaki
megérintette vállát. Gyöngéden, alig érezhetően, aztán egy frissen
kacagó lányhang csengett a fülébe:</p>
<p>– Groll úr! Jó estét Groll úr!</p>
<p>Stefike volt. Pikáns kis arca hirtelen elkomolyodott, amikor
Grollra nézett. Összébb vonta vállán a berliner-kendőt és félig
hízelkedően, félig sajnálkozva simult a fiúhoz:</p>
<p>– Szegény Groll úr, – mondotta, – maga sír…</p>
<p>Groll settenkedve kapott zsebkendőjéhez, Stefi pedig csicseregni
kezdett.</p>
<p>– Jöjjön, kísérjen el, a boltba megyek…</p>
<p>Groll úr hozzácsatlakozott a kisleányhoz és elindult vele. Stefi
elfogulatlanul beszélt. Járt a szája, csakúgy ömlött belőle a szó.
<span class="pagenum"><a name="Page_130" id=
"Page_130">-130-</a></span></p>
<p>– Szegény Groll úr, én tudom miért szomorú maga. Az Ica miatt.
Pedig nem érdemes, higyje meg, nem érdemes… Icával nem lehet
összeférni, amióta menyasszony…</p>
<p>Stefi elhallgatta, hogy Ica nyakon ütötte. Amióta ugyanis
menyasszony volt, azóta nagyon hirtelen járt a keze. És most Stefi
mindenbe belekotnyeleskedett, egyszerre csak elcsattant a pof, mire
Stefi bosszút esküdött.</p>
<p>– Csak hencegj, – mondotta, – azt hiszed én nem tudok magamnak
fogni egy patikust?!</p>
<p>Ica elnevette magát, de Stefi duzzogott. És hogy találkozott
Grollal, úgy érezte, a sors küldte neki.</p>
<p>– Ne féljen, nem fogom megmondani Icának. Még elbizza magát! Azt
hiszi mindenki utána bolondul!</p>
<p>Groll urat felvidította Stefi csacsogása. Gyors, eleven, szapora
beszéde lecsitította és egy kis derűt lopott reá. Beszéd közben
belekarolt Groll úrba. Bizalmasan, csacsogva és összehangolta
járását vele. Groll úr egészen elszédült, lopva egy-egy pillantást
vetett a kisleányra és megállapította, milyen nagy és milyen
gömbölyü. A karja meleg volt, keresztül sütött a felöltő szövetén.
Groll úr megkérdezte:</p>
<p>– Hány éves maga?</p>
<p>– Tizenhét leszek.</p>
<p>Szemrebbenés nélkül mondta, pedig hazudott. De nagy leánynak
akart látszani, akit komolyan vesznek az emberek. Míg benn volt a
boltban, Groll úr utána kémlelt és megfigyelte hajlékonyságát,
izmos testét, magas termetét. Arcbőre világított, mint a
holdvilágos havas este, ametisztszínű szeme melegen sugárzott.
Groll úr gyönyörködött benne, mint a színnyomatokban, <span class=
"pagenum"><a name="Page_131" id="Page_131">-131-</a></span>
melyeket nagyon szeretett. Amikor a leány kijött, észrevette, hogy
a nagykendője alá rejt egy üveget. Groll úr a kendő alá nyúlt, a
keze megfürdött a melegben. Elvette az üveget és a zsebébe
tette.</p>
<p>– Majd én viszem. Mi van benne?</p>
<p>– Rum, – felelte szégyenkezés nélkül Stefi, – ilyenkor nagyon
sok kell nekünk.</p>
<p>Groll úr hazakísérte Stefit. A kapunál kezet nyújtott. Stefi
megkérdezte:</p>
<p>– Mikor látom megint?!</p>
<p>– Amikor akarja.</p>
<p>– Holnap este hétkor várjon a sarkon, – felelte kigyulladó
arccal Stefi és egy erős irammal befutott a sötét, nagytorku kapu
alá. Groll úr egészen felfrissült, egy sóhajtással lefújt lelkéről
mindent.</p>
<p>– Kedves leány ez a Stefike, – állapította meg és hazaballagott.
Restelkedve gondolta végig ezt a találkozást, mert eszébe jutott,
hogy mit fognak mondani Ica meg Mancika, ha megtudják. Bizonyára
nagyot nevetnek és az a két naplopó (Groll úr imigyen emlegette a
vőlegényeket) segít nekik. Mert egészen bizonyos volt, hogy Stefi
elmond az utolsó szóig mindent. Mert Stefikében nem tudott
megállani a szó…</p>
<p>Amikor pedig rátért a megbeszélt találkozóra, gyorsan
határozott:</p>
<p>– Nem fogok elmenni. Nem nevettetem ki magam!</p>
<p>Másnap egész nap azzal bibelődött. Nagy szomorúságán keresztül
ugyanis odaférkőzött hozzá minduntalan Stefike és ingerkedni
látszott vele. Sokszor el akarta forgatni magától, de
vissza-visszaszállott. Érezte a karja melegét és azt a forróságot,
mely a nagykendő alatt fűtött. Gondolatban bejárta néhányszor
<span class="pagenum"><a name="Page_132" id=
"Page_132">-132-</a></span> ezt a vidéket és megállapította, amit
Stefi is bizonyított, hogy ő már nagyleány. Hanem azért ellentállt
neki.</p>
<p>– Nem megyek el, – határozott és ehhez tartotta magát. Keményen,
mint aki el van szánva mindenre. Hanem amikor leereszkedett az
alkonyodás, elkezdett benne dolgozni a vágy. A céltalanság, az
üresség hatalmába ejtette. Nem tudott mit csinálni, mert ilyenkor
rohanják meg az embert a szomorúságok. Végig terped a lelken az
őszi bánat és minden seb fájni kezd.</p>
<p>– Nem fogok elmenni, – mondotta szomorúan és nekivágott a
városnak céltalanul. Onnan átról, a tulsó partról hívogatták a
lámpaszikrák, a kigyulladó körték, a kivilágosodó ablakok. Jó volna
Pestre menni valakihez – suhant át rajta – jó volna, ha megvolna
Gloriett! És bolyongott vágyakkal birkózva, reményekkel hadakozva,
bolyongott tehetetlenül. Elácsorgott a híd előtt, nekivágott, de
megfordult megint. Mire hét óra lett és az országúti templom
harangja belezokogott a sikátorokba, maga sem tudja hogyan, de ott
állt a Medve-utca sarkán. El akart menekülni, de már késő volt.
Lenyügözték a hangok, a hunyorgató fénysugárkák, megbilincselte az
este, a hangulat. És egyszerre csak felsiklott egy háznak lapulva
egy ismerős alak. Stefike volt. Kalap volt a fején, a kezén
szarvasbőrkeztyű. Már messziről integetett. És közel érve,
belékarolt kacagva, félig szégyenkezve, félig szemtelenül.</p>
<p>– Jó estét Groll úr!</p>
<p>Aztán csacsogni kezdett. Gyorsan, szaggatottan. Hogy nincsen két
utálatosabb leány, mint a nénjei, akikkel összeveszett.
<span class="pagenum"><a name="Page_133" id=
"Page_133">-133-</a></span></p>
<p>– Képzelje, azt mondták, kölyök vagyok!</p>
<p>Groll úr nevetett. Stefi pedig bizalmaskodva kérdezte:</p>
<p>– De úgy-e nem igaz? Mondja már, hogy nem…</p>
<p>Groll úr szeplői kigyultak.</p>
<p>– Nem. Nem igaz. Maga nagyleány. Nagy kisasszony!</p>
<p>Stefike hálásan bújt Groll úr vállához. Bátran cselekedte, mert
üresek voltak az utcák. Amikor népesebb helyre érkeztek,
megkérdezte Groll urat:</p>
<p>– Kivegyem a karomat?</p>
<p>– Nem. Ne. Hagyja Stefike…</p>
<p>– De akkor azt hiszik, hogy a menyasszonya vagyok. Vagy
nem?!</p>
<p>– De igen, – felelte engedelmesen Groll úr, – de igen azt
hiszik…</p>
<p>Stefike nekibátorodott. Hallgatva lépkedett Groll úr oldalán,
aztán megszólalt. Halkan, csendesen:</p>
<p>– Groll úr, én szeretem magát. Úgy-e el fog venni feleségül?</p>
<p>Groll úr szívéhez valami különös, sohasem érzett érzés markolt.
Volt benne valami az örömből, a meglepetésből, a megdöbbenésből is.
Egy percig gondolkozott, aztán engedelmesen válaszolt.</p>
<p>– Igen Stefike, feleségül veszem!</p>
<p>– Ez gyorsan ment, – jegyezte meg szemtelenül a kisleány és
magához szorította Groll úr karját. Aztán csacsogni kezdett:</p>
<p>– Lássa, magával így kell bánni. Mert maga nagyon jó ember, de
nem meri megmondani az embernek, hogy szereti. Pedig én tudtam,
hogy szeret. Régóta tudtam.</p>
<p>Groll úr megijedt. <span class="pagenum"><a name="Page_134" id=
"Page_134">-134-</a></span></p>
<p>– Mióta?</p>
<p>– Tegnap óta, – kacagott Stefi. Aztán kiegyenesedett.
Kifeszítette gömbölyü mellét és büszkén így beszélt:</p>
<p>– Na, csak most merjenek hencegni velem azok…</p>
<p>Azok alatt Mancit, meg Icát értette, akik ma is felpofozással
fenyegették.</p>
<p>– Lefőztem őket, – gondolta, – lefőztem…</p>
<p>Groll úr nem gondolt semmit, kábult volt, a feje szédült. Valami
melegség futotta el a szívét. És megint megszólalt az a huhogás.
Muzsikásan, kacagva a szívére szállt a legszebbik galamb…</p>
<h2>X.</h2>
<p>Stefike diadalmas arccal állt meg Ica előtt, aki megint ki
akarta utalni a nyaklevest. Mert hét óra volt és a kisleány feltünő
gonddal igazította a fejére a kalapot. Tüntetően, kihívóan
igazgatta a tükör előtt aranyhaját, úgy, hogy lehetetlen volt
félreérteni, hogy találkozóra megy. Ica, akinek feltünt a
készülődés, kérdőre vonta:</p>
<p>– Hová mégy?</p>
<p>– Valahova. Dolgom van.</p>
<p>– Este hétkor?</p>
<p>– Igenis hétkor. Amikor nekem tetszik!</p>
<p>Ica felpattant:</p>
<p>– Te, mindjárt nyakon ütlek!</p>
<p>Stefi azonban nem hagyta magát. Kifeszítette mellét és
kakaskodva nézett Icára.</p>
<p>– Engem ugyan nem! Nem félek tőled.</p>
<p>Ica fenyegető mozdulatot tett: <span class="pagenum"><a name=
"Page_135" id="Page_135">-135-</a></span></p>
<p>– Hová mégy? Megmondod mindjárt?!</p>
<p>– Ha éppen akarod… A vőlegényemhez! Azt hiszed, csak neked van
vőlegényed!</p>
<p>Ica elnevette magát erre a szemtelenségre.</p>
<p>– Nem mondanád meg, kicsoda?</p>
<p>– A Groll, – felelte büszkén Stefike, aztán hozzátette:</p>
<p>– Tegnap megfogtam. Jó fiú. És olyan élhetetlen…</p>
<p>Ica torkán megakadt a szó. Csak pillanatok múlva tudott valamit
mondani:</p>
<p>– Te Stefi, te bolonddá tartasz engem!</p>
<p>– Nem, – felelte a kislány komolyan. – Bizony Isten nem! Ha
akarod, idehozom. Olyan engedelmes, mint egy gyerek…</p>
<p>A hír pillanatok alatt elterjedt a familiában, amely mindenre
készült, csak erre nem. Primuszné, akit bántott, hogy leányai
mindent a háta mögött csinálnak, ezt az egyet megbocsátotta:</p>
<p>– Nagyon jól tette, – mondotta, – mindig tudtam, hogy Stefi
köztetek a legügyesebb.</p>
<p>Stefi már nem hallotta ezt a dicséretet, mert már kívül volt a
házon. Majd hogy ölben nem vitték ki és Manci hallatlan
nagylelkűségre lobbant: kölcsön adta húgának fehér boáját. A
kislány nyakára övezte és büszkén siklott ki a kapun s szaporán
koppanó lépéssel szaladt a sarok felé, ahol már ott lomhult Groll
úr alakja, mint valami megázott marabú. Groll úr gyönyörködve nézte
Stefikét, aki a fehér prémmel csakugyan olyan volt, mint egy begyes
fehér galamb.</p>
<p>– Megmondtam otthon, – ujságolta gyorsan, – képzelje,
megmondtam!</p>
<p>– Mit? – kérdezte Groll úr. <span class="pagenum"><a name=
"Page_136" id="Page_136">-136-</a></span></p>
<p>Stefi lesütötte a szemét és magát kelletve mondá:</p>
<p>– Azt, hogy mi szeretjük egymást…</p>
<p>Groll urat végigsimogatta valami melegség, amilyen télen a
gesztenyesütő kemencék kazánjából illanik elő és megcsapja az ember
arcát. Nem tudott semmit sem szólni, csak gyengéden belekarolt a
kisleányba és megszorította kezét. Stefike csacsogni kezdett.
Naivan, gyerekesen.</p>
<p>– Maga még nem szólt otthon?</p>
<p>– Nem, – felelte elborulva Groll úr. – Az én apám szigorú
ember.</p>
<p>– A szigorú emberek fiai nem házasodnak? – érdeklődött
Stefike.</p>
<p>– De igen, csakhogy azt veszik feleségül, akit az apjuk
akar!</p>
<p>– Hát akkor… – akadozott Stefike rémülten, – akkor…</p>
<p>Groll úr közelebb húzta magához a leányt:</p>
<p>– Ne féljen, megpuhítom én az öreget.</p>
<p>Stefike megvigasztalódott és a jövendőről beszélt.</p>
<p>– Maga építőmester, tud maga villát építeni?</p>
<p>– Tudok, – mondotta Groll úr. – Hogyne tudnék!…</p>
<p>– Juj, de jó, – örvendezett a kislány, – mert tudja, én villában
szeretnék lakni…</p>
<p>Groll úrnak erről eszébe jutott a József-utcai hatszobás lakás
és most már erősen el volt szánva arra, hogy kiadja másnak. Mert
mért ne laknának tornyos tetejű villaházban Stefivel? Csak az
öreget kell megpuhítani. Groll úr minden este lefogadta, hogy
másnap előveszi Groll urat (az öreget) és beszél vele. Mert ez az
átmenet nem tarthat soká. Vagy előbb, vagy utóbb amúgy is megtudja,
hiszen már széltében <span class="pagenum"><a name="Page_137" id=
"Page_137">-137-</a></span> suttogják a vizivárosi tetők alatt. A
Vizivárosból nem nagy ut a Krisztina, még a legkövérebb asszony is
el tud gyalogolni odáig, nem hogy a szárnyakon szálló hír…</p>
<p>Groll úr ugyanis szakított a tartózkodással és már délelőtt is
karonfogvást járt Stefikével. Stefinek, – akit eddig nem vettek
számba, – hangosan köszöntek a vénasszonyok. Frau Krisztin már
messziről integetett neki és alázatosan hajtotta meg a fejét:</p>
<p>– Kezét csókolom, kisasszony!</p>
<p>Warmpoltzter úr olyan alázatosan beszélt vele, mint az alattvaló
a királlyal és Muttermayer néni megsímogatta az arcát. Stefi ugyan
azt állította, hogy a legjobban szerette volna megfojtani, de
jobbnak találta a símogatást. És Stefi értette a dolgokat. Néhány
nap alatt megújhodott a ház, varró asszonyok lepték el az utcai
szobát. Nagy pesti boltosok hordották a holmit és nem kértek egy
árva fillért sem érte. Groll úr jövendőbelije jó volt minden
összegre, Stefike pedig értette a hitelbevevést. Ica nem győzött
szörnyűlködni azon, amit művelt, de amikor megbotránkozott, Stefi
letorkolta:</p>
<p>– Az én vőlegényem se nem báró, se nem patikus, hanem komoly
ember!</p>
<p>Ebben igaza is volt a lánynak, mert Groll úr az utolsó időkben
nagyon elkomolyult. Mintha bántotta volna valami. Stefike nem tudta
kicsalni belőle a nagy komolyság okát, Groll úrban ilyenkor
megfagyott a szó. Nem merte ugyanis elmondani, hogy Fábián úr
nyomára jutott ennek a szerelemnek és megsuhogtatta megint a
nadrágszijjat. Hogy nem sujtott le vele, annak Gruberl néni volt az
oka, aki közéjük állott, amikor összecsaptak az ebédlőben.
<span class="pagenum"><a name="Page_138" id=
"Page_138">-138-</a></span></p>
<p>– Groll Fábián, – mondotta, – az ne csináljon botrányt, aki tíz
óra után jár haza öreg korára. Én szégyelném magam!</p>
<p>Groll Fábián rámordult a vénasszonyra:</p>
<p>– Maga fogja be a száját. Semmi köze hozzá!</p>
<p>Gruberl nénit azonban nem lehetett elhallgattatni:</p>
<p>– Maga szívtelen, lelketlen ember. Ahelyett, hogy boldog volna,
hogy a fia házasodni akar, skandalmot csinál. Az a leány szép, jó
és fiatal. Nem lehet mindenkinek pénze…</p>
<p>Gruberl néni ugyan sohasem látta Stefikét, de úgy gondolta, jó
lesz elhelyezkedni kegyeiben. Fábián úr azonban kijelentette:</p>
<p>– Ebből nem lesz semmi!</p>
<p>– De lesz, – felelte Groll úr. – Elveszem úgy, hogy te ne tudjál
róla!</p>
<p>– Akkor kidoblak, – harsogta Fábián úr. – Mindenkit kidobok, aki
erről beszél!</p>
<p>Ez a megjegyzés Gruberl néninek szólt, aki morogva csoszogott ki
a szobából. Groll úr (az ifjabb) ugyanezt cselekedte, de haragosan
bevágta az ajtót, csakúgy rengett belé a ház. Groll Fábián ebből
megértette, hogy fiában lázadó ösztönök ébredeztek. És elhatározta,
hogy meg fogja verni. Kegyetlenül. Csak arra várt, hogy Gruberl
néni ne legyen jelen, amikor szóba kerül az a lány, akiről
Muttermayer úr megbízható adatokat hozott. És Fábián úr mindig
előhozá fiának ezeket az adatokat, gondolván, hogy beléjük kap,
mint a hal a horogba és akkor előkerülhet a nadrágszíj megint. De
Groll úr (az ifjabb) óvatos vala. Megérezte a nadrágszíj szelét és
hallgatott.</p>
<p>– El fogom venni titokban, – gondolta, úgy képzelvén, hogy akkor
amúgy is beleegyezik az öreg. <span class="pagenum"><a name=
"Page_139" id="Page_139">-139-</a></span> Aztán meg Stefike ért a
nyelvén, hiszen lecsalja a fecskefészekből a tollatlan madarat
is.</p>
<p>Egy délelőtt levelet kapott a József-utcából. A levél rövid volt
nagyon.</p>
<p>– Tessék átjönni a nagyságos úrnak, – írták, – délután négykor
ki akarják venni a lakást.</p>
<p>Groll úr a megírt időre megjelent a házban. A házmesterné
örömmel ujságolta:</p>
<p>– Nagyszerű népek, még a holmit is megveszik…</p>
<p>Groll úr fölment a lakásba, amely furcsa szagú volt a portól,
meg a parfümtől és amelyben ropogtak. a bútorok. Türelmetlenül
várta az érkezőket, szeretett volna túlesni a dolgokon. A
házmesterné kinyitotta az ablakokat, hogy friss levegő jöjjön be a
szobákba, megveregette a vánkosokat, melyekből vastagon felhőzött
ki a por.</p>
<p>– Kár volna megtartani – mondotta, – mindent megeszik itt a
piszok. Nem is tudom minek tartotta a nagyságos úr?!</p>
<p>Kívül éleset berrent a csengő, mire a házmesterasszony meglepő
fürgeséggel nyitotta ki az ajtót.</p>
<p>– Itt van a nagyságos úr – hallatszott a szava, – tessenek
beljebb fáradni…</p>
<p>Groll úr (az ifjabb) észrevette, hogy két ember jött. Házaspár.
Amikor azonban kinyilt az ajtó, mintha villámos ütés szikrázott
volna keresztül rajta, mely az égnek mereszté haját. A belépő hölgy
is elsikoltotta magát. Hangosan, ijedten és tágra nyílt szemmel
bámult Groll úrra.</p>
<p>Groll úr megismerte: Gloriett volt. Gloriett, a kacagószemű
ördög. A leány mögött ott állott – Groll Fábián, az öreg Groll, aki
fiának az erkölcsről szokott beszélni. Az öreg irtózatos zavarban
volt, <span class="pagenum"><a name="Page_140" id=
"Page_140">-140-</a></span> megrokkant, összeaszott és dadogni
kezdett. Groll úr (az ifjabb) fölcsattanó hangon támadt neki:</p>
<p>– Áá… szépen vagyunk. Nem szégyelli magát?</p>
<p>Groll úr (az idősebb) könyörgő pillantást vetett a fiára.</p>
<p>– Ne itt – mondotta, – ne itt…</p>
<p>Groll úr (az ifjabb) intett neki és bevitte a szomszéd
szobába.</p>
<p>– Kikérem magamnak, hogy öreg korára ilyeneket tegyen. Nem
szégyelli magát?! Megtiltom magának a disznóságokat!</p>
<p>Fábián úr össze volt törve. Alázatosan állott fia előtt. Azon
sem csodálkozott volna, ha az ifjú úr nadrágszíját suhogtatja.
Szerencsére azonban nadrágtartót viselt.</p>
<p>– Maga akarja megtiltani nekem, hogy én egy tisztességes leányt
elvegyek? Maga hoz szégyent a családra, nem az én
menyasszonyom!</p>
<p>– Beleegyezem – mondotta az öreg, – csak hallgass…</p>
<p>Groll úr (az ifjabb) azonban birtokba vette a poziciót:</p>
<p>– Nincs szükségem rá. Én nem a magam ura vagyok. De kénytelen
leszek a maga körmére is nézni. Nem tűröm, érti, nem tűröm el az
ilyeneket…</p>
<p>Groll Fábián megsemmisült. Érezte, hogy vége van. Megszűnt a
hatalma, az akarata, egyszerre öreg ember lett, aki megbotlott egy
kőben és elesett.</p>
<p>– Azt a nőszemélyt majd elintézem én – mondotta Groll úr (az
ifjabb) és átment oda, ahol Gloriettet hagyták. De Gloriett már nem
volt a lakásban. Elillant, elszökött, eltűnt, mert nem szerette a
jeleneteket. <span class="pagenum"><a name="Page_141" id=
"Page_141">-141-</a></span></p>
<p>Rax doktor másnap nem tudott hová lenni a megtiszteltetéstől,
hogy megint beállított hozzá Groll úr.</p>
<p>– Küldjön annak a nőszemélynek négyezer koronát – mondotta és
megadta Gloriett címét, melyet Fábián úr nagynehezen bevallott.</p>
<p>– Mi történt már megint? – érdeklődött a fiskális.</p>
<p>– Semmi, csak behálózta az öregemet.</p>
<p>Rax doktor megcsóválta a fejét:</p>
<p>– Nem jó kikezdeni az ilyen személyekkel – mondotta, – az
ilyennek mindig rossz a vége.</p>
<p>– Az én esetemben jó vége lett – felelte Groll úr, aztán
elmenőben még egyszer megjegyezte:</p>
<p>– Nagyon jó vége lett…</p>
<p class="center">*</p>
<p>A kéményseprőéknél nyomott volt a kedv, pedig már itt volt a tél
és rágyújtottak tüzeikre a házak. Vastag, nagy füstök szállottak a
háztetők fölött és a fekete legények kiszálltak a fehér városba,
mint a varjak. A pénz dült a házhoz, mert hiszen megszaporodtak a
kémények a Groll cég jóvoltából. Pedig éppen a Groll cég okozta a
nagy lehangolódást, mert a posta kartonra nyomott híradást hozott.
És szólt a híradás, hogy a cég vezetését Groll Gusztáv úr vette át,
aki folytatója leszen a régi elveknek, régi hagyományoknak.
Troszték úgy vették a híradást, mintha halotti jelentés lett volna.
És mélységes rezignációval állapították meg:</p>
<p>– Az a szerencsétlen el fogja venni azt a kis bestiát!</p>
<p>Mindent hajlandók voltak megbocsátani, a bárót, <span class=
"pagenum"><a name="Page_142" id="Page_142">-142-</a></span> a
patikust, csak Groll urat nem. Úgy érezték, ezek a ragadozók
egyenesen azért szállottak a csendes házak közé, hogy elvigyék a
legjobb, a legkövérebb falatot. Amikor aztán másodszor is hírt
hozott a posta, már föl sem bontották a levelet. Mert úgy is
tudták, hogy mit beszélnek a betűk. A besurranó asszonyok, a Frau
Krisztinek és a Gruberl nénik gyorsabbak voltak, elmondották, hogy
megtörtént az eljegyzés. És ami a legszomorúbb vala: Groll Fábián,
a keménydereku Groll is ott volt az ünnepségen, melyről hiányoztak
a kéményseprők és a kalaposok. A halászmesterek sem voltanak jelen,
kik bizonyára lesütötték volna szemüket láttára az erkölcsök
fordulásának, mely abban csúcsosodott ki, hogy Primusz úr brudert
ivott a hatalmas Fábiánnal. Primusz mester egyébként elemében volt
és leányaira mutatván, nagy megelégedéssel jelentette ki:</p>
<p>– Ez az én iparom! A szebbik iparom!</p>
<p>Groll Fábián nagyot kacagott a megjegyzésen, a báró azonban
félrehúzta a száját. Nem tudott beleilleszkedni a hangulatba, pedig
már régen kisült róla, hogy naplopó. Néhányszor el akart illanni a
boldogság elől, de nem bírt Mancika szemével, melynek legkisebb
rebbenése engedelmessé tette, mint egy gyereket.</p>
<p>– Úgy látszik mégis eszcájgot fogok pucolni – gondolta
elkeseredéssel, amikor aztán Stefike feléje billentette a mérleget.
Groll Gusztáv úr ugyanis elfoglalván a parancsnoki hidat, nagy
terveket forgatott agyában. Hogy ezentúl Pesten is fog építeni,
ahol több a telek és magasabbra lehet emelni a háztetőket. Erre a
célra alkalmasnak látszott a báró, aki úgy tudott beszélni, hogy
elszédültek az emberek.</p>
<p>– Csak az ilyen gazember imponál odaát, – <span class=
"pagenum"><a name="Page_143" id="Page_143">-143-</a></span>
mondotta bizalmasan Stefikének, ki észrevette, hogy leendő férjében
kidagad a budai gőg, mely abba a régi mondásba volt foglalható,
melyet valamikor Fábián úr recsegtetett:</p>
<p>– Nem tűröm a komiszságokat!</p>
<p>Ezt az elvet szigorú konzekvenciával vitte keresztül minden
vonalon. Legelsőnek Primusz mester és élete párja érezték meg
terhes nyomatékkal. Primusz úr ugyanis letette a gyalut és
megszüntette a reparálást. Reggeltől estig ott ült a Szomjas
Pacsirtában és a Zöld Hordóban, ahol istentelen magyar nótákra
tanította a dalárdát, úgy, hogy az asszonyi népek riadtan dugták be
fülüket. Primusz úrnak úgy megnőtt a tekintélye, hogy már messziről
lesüvegelték az iparosok, kik eddig szóba sem állottak vele. A
bádogosok, lakatosok és cserépfedők hozzádörgölődztek, mert ki
tudja, nem tud-e valami munkát kijárni a vejénél? Az erős Tóni
visszaitta vele a pertut, s elfoglalá régi helyét a bormérésekben,
mert Primusz mester nem adhatta oda magát ilyen alacsony dolgoknak.
Hitele megnyílt és bár sohasem fizetett, úgy élt, mint egy
fejedelem. A szégyenlős vizivárosi asszonyok, kik csak félfüllel
hallgatták beszédjét, most megnyitották előtte mindkét fülüket
(sokan még ajtójukat is) és nagy kárörömére minden leányos anyáknak
erkölcstelen életet folytatott vala.</p>
<p>Kiskirálysága azonban nem tartott sokáig, csak az esküvőig.
Esküvő után az ifjú Groll kemény szóval adta tudtára, hogy nem tűri
a komiszságokat és elrendelé, hogy apósa hurcolkodjék Pestre. Mert
itt elrontja a levegőt. E szigoru rendeletnek mégis volt enyhítése.
Az, hogy ezután havi pénzek járnak a Groll irodától és hogy –
Fábián úr megigérte, hogy <span class="pagenum"><a name="Page_144"
id="Page_144">-144-</a></span> sűrűn ellátogat a túlsó oldalra,
ahol násza ura jobban kiismeri magát az asszonyok körül. Mert
dolgozni csak Budán, élni pedig csak Pesten lehet.</p>
<p>És egy esztendőre a behurcolkodás után megint stráfkocsi
csörömpölte föl hajnali álmából a Medve-utcát. A dalárdisták már
ébredő asszonyokat találtak az ablakokban, kik jóleső elégtétellel
látták, hogy rakják föl a kocsi tetejére a kopott bútorokat. A
dalárda nótázott, a dalosok ittak, a két meklenburgi nekilódítá a
szekeret és bokrétás fejjel megindult a Margithíd felé. Az
országúti barátok templomában reggeli misére muzsikáltak a harangok
és Primuszné asszonyság a szemeit törölgette a gyalogúton. Eszébe
jutottak a régi álmok: a zsírbafúló élet hazajáró lelke
kísértette.</p>
<p>– Nem érdemes leányokat nevelni – sóhajtott, mire Primusz
mester, ki éppen kibukkant a Szomjas Pacsirta ajtaján, átrikkantott
hozzá:</p>
<p>– Ugyan ne kacérkodj, Mári!</p>
<p>Ica a csendes tavaszi estéken elsétálgatott az urával. Békés,
csendes, egyszerű emberek voltak. Ott laktak a hegyoldalban és
amikor elmentek a Három Korona előtt, egy papagályt vettek észre az
egyik ablakban. Mérges, haragos állat volt és nem tudni miért,
folytonosan ezt rikácsolta:</p>
<p>– Au revoir! Au revoir excellence… Au revoir…</p>
<p class="center"><em class="gesperrt">VÉGE</em></p>

</body>
</html>
